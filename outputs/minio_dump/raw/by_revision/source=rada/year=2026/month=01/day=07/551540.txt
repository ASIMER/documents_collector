КАБІНЕТ МІНІСТРІВ УКРАЇНИ
ПОСТАНОВА
від 7 січня 2026 р. № 41
Київ
Про реалізацію експериментального проекту щодо працевлаштування та оформлення трудових відносин в електронній формі з використанням Єдиної інформаційно-аналітичної системи “Обрій”
Кабінет Міністрів України постановляє:
1. Погодитися з пропозицією Міністерства економіки, довкілля та сільського господарства, Міністерства цифрової трансформації та Державного центру зайнятості стосовно реалізації протягом двох років з дня набрання чинності цією постановою експериментального проекту щодо працевлаштування та оформлення трудових відносин в електронній формі з використанням Єдиної інформаційно-аналітичної системи “Обрій”, що запроваджується у період воєнного стану.
2. Затвердити Порядок реалізації експериментального проекту щодо працевлаштування та оформлення трудових відносин в електронній формі з використанням Єдиної інформаційно-аналітичної системи “Обрій”, що додається.
3. Внести до постанов Кабінету Міністрів України зміни, що додаються.
4. Міністерству економіки, довкілля та сільського господарства за участю Державного центру зайнятості не пізніше ніж через два місяці після завершення реалізації експериментального проекту щодо працевлаштування та оформлення трудових відносин в електронній формі подати Кабінетові Міністрів України звіт про результати його реалізації та пропозиції щодо внесення змін до законодавчих актів.
Прем'єр-міністр України
Ю. СВИРИДЕНКО
Інд. 26
ЗАТВЕРДЖЕНО
постановою Кабінету Міністрів України
від 7 січня 2026 р. № 41
ПОРЯДОК
реалізації експериментального проекту щодо працевлаштування та оформлення трудових відносин в електронній формі з використанням Єдиної інформаційно-аналітичної системи “Обрій”
Загальні питання
1. Цей Порядок визначає механізм реалізації експериментального проекту щодо працевлаштування та оформлення трудових відносин в електронній формі з використанням Єдиної інформаційно-аналітичної системи “Обрій” (далі - експериментальний проект).
2. Дія цього Порядку поширюється на діяльність фізичних та юридичних осіб, які засобами Єдиного державного вебпорталу електронних послуг (далі - Портал Дія) або мобільного додатка Порталу Дія (Дія) (у разі наявності технічної можливості) розпочали використання функціоналу Єдиної інформаційно-аналітичної системи “Обрій” (далі - Єдина система) в межах наданих їм прав доступу. Участь в експериментальному проекті є добровільною.
3. У цьому Порядку терміни вживаються в такому значенні:
1) електронна особова справа - сукупність верифікованих електронних документів працівника та/або електронних документів з кадрових питань, необхідних для оформлення трудових відносин між роботодавцем та працівником, отриманих або сформованих та підписаних в електронній формі, які мають однакову юридичну силу з документами, створеними на матеріальних носіях;
2) електронні документи з кадрових питань - документи в електронній формі, що створюють правові наслідки у сфері трудових відносин, створені та підписані відповідно до вимог цього Порядку та Закону України “Про електронну ідентифікацію та електронні довірчі послуги”, які поділяються на:
загальний електронний документ з кадрових питань - електронний документ, дія якого поширюється на всіх працівників роботодавця. До загальних електронних документів належать, зокрема, правила внутрішнього трудового розпорядку, положення про оплату праці, положення про преміювання, накази (розпорядження) про зміну істотних умов праці та інші акти роботодавця, що регулюють трудові відносини в межах юридичної особи незалежно від організаційно-правової форми або з фізичною особою - підприємцем;
персоніфікований електронний документ з кадрових питань - електронний документ, що створюється для працівника та безпосередньо стосується його трудових відносин. До персоніфікованих електронних документів належать, зокрема, заява про прийняття на роботу чи звільнення, наказ (розпорядження) про прийняття чи звільнення, трудовий договір, а також інші документи, що є невід'ємною частиною електронної особової справи працівника;
3) керівник роботодавця - керівник юридичної особи - роботодавця або інша особа, яка може вчиняти дії від імені юридичної особи - роботодавця, або фізична особа - підприємець згідно з відомостями Єдиного державного реєстру юридичних осіб, фізичних осіб - підприємців та громадських формувань;
4) класифікатор ESCO - європейська багатомовна класифікація навичок, компетентностей та видів занять. Класифікатор ESCO визначає та класифікує навички, компетентності та види занять, що стосуються ринку праці ЄС, освіти та навчання;
5) “Обрій” ID - цифровий профіль працездатної особи, що включає опис її кваліфікацій, сформований на основі національного класифікатора України “Класифікатор професій”, який включає класифікатор ESCO. Створення/видалення “Обрій” ID є підставою для початку або завершення участі працездатної особи в експериментальному проекті;
6) цифровий профіль вакансії - структурований опис трудових функцій, вимог, компетентностей та умов праці, сформований в електронній формі відповідно до класифікатора ESCO.
Інші терміни у цьому Порядку вживаються у значенні, наведеному в Законах України “Про зайнятість населення”, “Про організації роботодавців, їх об'єднання, права і гарантії їх діяльності”, Положенні про Єдиний державний вебпортал електронних послуг, затвердженому постановою Кабінету Міністрів України від 4 грудня 2019 р. № 1137 “Питання Єдиного державного вебпорталу електронних послуг та Реєстру адміністративних послуг” (Офіційний вісник України, 2020 р., № 3, ст. 136; 2021 р., № 43, ст. 2625), Порядку реалізації експериментального проекту щодо оптимізації та цифровізації процесів та послуг у сфері праці та зайнятості населення та Порядку ведення реєстрів у сфері праці та зайнятості населення, затверджених постановою Кабінету Міністрів України від 29 жовтня 2025 р. № 1403 “Деякі питання реалізації експериментального проекту щодо оптимізації та цифровізації процесів та послуг у сфері праці та зайнятості населення” (Офіційний вісник України, 2025 р., № 92, ст. 6484), - із змінами, внесеними постановою Кабінету Міністрів України від 7 січня 2026 р. № 41.
4. Єдина система використовує класифікатор ESCO як основну модель структуризації даних про професії, компетентності, кваліфікації та вакансії. Формування цифрового профілю вакансії, профілю робочого місця та “Обрій” ID здійснюється з урахуванням класифікатора ESCO, що забезпечує сумісність із європейськими інформаційними системами ринку праці та дозволяє інтеграцію України до мережі EURES.
5. Метою експериментального проекту є цифровізація процесів та процедур, пов'язаних з працевлаштуванням та оформленням трудових відносин, з використанням Єдиної системи.
6. Координаторами експериментального проекту є Мінекономіки та Мінцифри, а відповідальним за організацію та забезпечення його реалізації - Державний центр зайнятості.
Учасниками експериментального проекту є роботодавці та працездатні особи.
7. У рамках експериментального проекту роботодавці та працездатні особи можуть засобами Порталу Дія або мобільного додатка Порталу Дія (Дія) (у разі наявності технічної можливості) здійснювати:
1) пошук підходящої роботи працездатною особою;
2) підбір працівників роботодавцем;
3) оформлення прийняття на роботу працівника в електронній формі;
4) оформлення звільнення працівника з роботи в електронній формі;
5) ведення особової справи працівника.
8. Дії, визначені пунктом 7 цього Порядку, здійснюються працездатною особою, керівником роботодавця, уповноваженою особою роботодавця, які мають:
1) реєстраційний номер облікової картки платника податків (в частині використання мобільного додатка Порталу Дія (Дія) (у разі наявності технічної можливості);
2) паспорт громадянина України чи паспорт громадянина України для виїзду за кордон або посвідку на постійне проживання чи посвідку на тимчасове проживання.
9. Для здійснення дій, визначених пунктом 7 цього Порядку, працездатній особі, керівнику роботодавця, уповноваженій особі роботодавця необхідно:
1) створити особистий електронний кабінет користувача на Порталі Дія або встановити мобільний додаток Порталу Дія (Дія) (у разі наявності технічної можливості) на електронному носії, критерії якого підтримують його використання;
2) пройти електронну ідентифікацію та автентифікацію з використанням інтегрованої системи електронної ідентифікації, кваліфікованих електронних підписів чи печаток або удосконалених електронних підписів чи печаток, що базуються на кваліфікованому сертифікаті електронного підпису чи печатки, інших засобів електронної ідентифікації, зокрема з використанням паролів, отриманих у смс-повідомленнях, які є дійсними для одного сеансу автентифікації;
3) обрати в особистому електронному кабінеті користувача на Порталі Дія або у мобільному додатку Порталу Дія (Дія) (у разі наявності технічної можливості) послугу щодо працевлаштування та оформлення трудових відносин.
10. Для здійснення дій, визначених пунктом 7 цього Порядку, засобами Порталу Дія/мобільного додатка Дія (Дія) (у разі наявності технічної можливості) забезпечується електронна інформаційна взаємодія з Єдиною системою щодо відомостей, які міститься в цій системі.
11. Електронна інформаційна взаємодія, передбачена цим Порядком, здійснюється з використанням засобів системи електронної взаємодії державних електронних інформаційних ресурсів “Трембіта” з дотриманням вимог Законів України “Про електронну ідентифікацію та електронні довірчі послуги”, “Про захист персональних даних”, “Про публічні електронні реєстри”, “Про захист інформації в інформаційно-комунікаційних системах”.
Обсяг і структура даних, якими обмінюються суб'єкти електронної взаємодії через програмні інтерфейси електронних інформаційних ресурсів (сервіси), визначаються договорами про інформаційну взаємодію, укладеними відповідно до Порядку електронної (технічної та інформаційної) взаємодії, затвердженого постановою Кабінету Міністрів України від 8 вересня 2016 р. № 606 “Деякі питання електронної взаємодії електронних інформаційних ресурсів” (Офіційний вісник України, 2016 р., № 73, ст. 2455; 2021 р., № 52, ст. 3216; 2023 р., № 11, ст. 721).
У разі відсутності технічної можливості передачі даних засобами системи електронної взаємодії державних електронних інформаційних ресурсів “Трембіта” електронна інформаційна взаємодія може здійснюватися з використанням інших інформаційно-комунікаційних систем із дотриманням вимог щодо захисту інформації відповідно до Закону України “Про захист інформації в інформаційно-комунікаційних системах”.
Пошук підходящої роботи
12. Для здійснення пошуку підходящої роботи працездатна особа засобами Порталу Дія або мобільного додатка Порталу Дія (Дія) (у разі наявності технічної можливості) може:
1) керувати власним “Обрій” ID, зокрема визначати обсяг та перелік інформації, що відображається роботодавцю та уповноваженим особам роботодавця відповідно до наданих ним прав доступу;
2) переглядати перелік вакансій:
запропонованих Єдиною системою, зокрема із застосуванням технологій штучного інтелекту;
знайдених Єдиною системою за її запитом;
3) надіслати роботодавцю відгук на вакансію з одночасним надсиланням відомостей про себе, що містяться в “Обрій” ID;
4) підписувати електронні документи з кадрових питань шляхом накладення кваліфікованого електронного підпису або удосконаленого електронного підпису, що базується на кваліфікованому сертифікаті електронного підпису, зокрема віддаленого кваліфікованого електронного підпису “Дія.Підпис” (“Дія ID”), відповідно до законодавства у сфері електронної ідентифікації та електронних довірчих послуг.
13. “Обрій” ID формується вперше Єдиною системою під час першої взаємодії між працездатною особою та Єдиною системою засобами Порталу Дія або мобільного додатка Порталу Дія (Дія) (у разі наявності технічної можливості) та включає:
1) відомості, отримані шляхом електронної інформаційної взаємодії з Державним реєстром актів цивільного стану та іншими державними електронними інформаційними ресурсами, зазначеними у пункті 100 Порядку реалізації експериментального проекту щодо оптимізації та цифровізації процесів та послуг у сфері праці та зайнятості населення, затвердженого постановою Кабінету Міністрів України від 29 жовтня 2025 р. № 1403. Такі відомості не можуть бути відредаговані або видалені користувачем;
2) відомості, надані працездатною особою на основі класифікатора ESCO шляхом використання інтерфейсу прикладного програмування (АРІ).
14. Працездатна особа для пошуку підходящої роботи надає та за потреби актуалізує відомості в “Обрій” ID відповідно до класифікатора ESCO, завантажує документи, що підтверджують відомості, які можуть мати значення для підбору підходящої роботи.
15. Єдина система, зокрема з використанням технологій штучного інтелекту:
порівнює “Обрій” ID особи з умовами вакансій, що містяться в реєстрі робочих місць;
формує перелік пропозицій підходящої роботи з ранжуванням за ступенем відповідності особи вимогам конкретної вакансії;
групує зазначений перелік вакансій за такими критеріями: повна відповідність, відповідність більше 90 відсотків, відповідність більше 75 відсотків, відповідність не менше 51 відсотка. За вибором працездатної особи до зазначеного переліку можуть не включатися вакансії, ступінь відповідності яких становить менше 51 відсотка.
16. За результатами аналізу, зокрема з використанням технологій штучного інтелекту Єдиної системи, засобами Порталу Дія або мобільного додатка Порталу Дія (Дія) (у разі наявності технічної можливості) працездатна особа інформується про:
кваліфікації, які потребують підвищення, разом з рекомендаціями щодо напрямів професійного розвитку;
можливість отримання грантів на професійний розвиток відповідно до Порядку надання грантів на професійний розвиток під час реалізації експериментального проекту щодо оптимізації та цифровізації процесів та послуг у сфері праці та зайнятості населення, затвердженого постановою Кабінету Міністрів України від 29 жовтня 2025 р. № 1403.
17. Працездатна особа, яка шукає роботу, має право подати відгук на будь-яку вакансію з переліку пропозицій підходящої роботи, який формується Єдиною системою, засобами Порталу Дія або мобільного додатка Порталу Дія (Дія) (у разі наявності технічної можливості), з урахуванням таких вимог:
1) інформація у відгуку на вакансію повинна відповідати переліку, який визначив роботодавець під час формування цифрового профілю вакансії, та вноситься автоматично за даними, зазначеними в “Обрій” ID;
2) у разі відсутності в “Обрій” ID інформації, необхідної для відгуку на вакансію, Єдина система пропонує працездатній особі внести її додатково (внесена у такий спосіб інформація автоматично додається до “Обрій” ID).
18. Відгук на вакансію вважається поданим після підпису працездатною особою шляхом накладення кваліфікованого електронного підпису або удосконаленого електронного підпису, що базується на кваліфікованому сертифікаті електронного підпису, зокрема віддаленому кваліфікованому електронному підписі “Дія.Підпис” (“Дія ID”), відповідно до законодавства у сфері електронної ідентифікації та електронних довірчих послуг.
19. Роботодавцю засобами Порталу Дія або мобільного додатка Порталу Дія (Дія) (у разі наявності технічної можливості) повідомляється про перелік невідповідностей працездатної особи, яка подала відгук на вакансію, встановленим ним вимогам.
20. За результатом опрацювання роботодавцем відгуку на вакансію працездатна особа отримує засобами Порталу Дія або мобільного додатка Порталу Дія (Дія) (у разі наявності технічної можливості) повідомлення про запрошення на співбесіду або відмову у розгляді її відгуку на вакансію.
Підбір працівників
21. Для здійснення підбору працівників керівник роботодавця засобами Порталу Дія або мобільного додатка Порталу Дія (Дія) (у разі наявності технічної можливості) може:
1) керувати своїми обліковими даними, зокрема визначати обсяг та перелік інформації, що відображається працездатним особам та уповноваженим особам роботодавця відповідно до наданих прав доступу;
2) опрацьовувати перелік:
працездатних осіб та надіслали відгук на вакансію;
кандидатів, підібраних Єдиною системою із застосуванням технологій штучного інтелекту;
кандидатів, знайдених Єдиною системою за його запитом;
3) вносити інформацію про перелік уповноважених осіб роботодавця із визначенням їх прав доступу до профілю роботодавця в Єдиній системі.
22. Якщо роботодавець отримав доступ до функціоналу Єдиної системи вперше, Єдина система автоматично формує профіль роботодавця з включенням відомостей, отриманих шляхом електронної інформаційної взаємодії:
1) з Єдиного державного реєстру юридичних осіб, фізичних осіб - підприємців та громадських формувань, про:
юридичних осіб: найменування, ідентифікаційний код юридичної особи згідно з ЄДРПОУ, структура власності, організаційно-правова форма, дата та номер запису в Єдиному державному реєстрі юридичних осіб, фізичних осіб - підприємців та громадських формувань, місцезнаходження, види діяльності, відомості про органи управління, відомості про керівника або іншу особу, яка може вчиняти дії від імені юридичної особи, інформація для здійснення зв'язку, відомості про відокремлені підрозділи, дані щодо перебування юридичної особи у процесі провадження у справі про банкрутство, санації, дані щодо правонаступників, дані щодо юридичних осіб, правонаступником яких є зареєстрована юридична особа, відомості про ліцензування виду господарської діяльності, відомості про видачу документів дозвільного характеру;
фізичних осіб - підприємців: прізвище, власне ім'я, по батькові (за наявності), дата народження, реєстраційний номер облікової картки платника податків або серія (за наявності) та номер паспорта (для фізичних осіб, які мають відмітку в паспорті про право здійснювати платежі за серією та номером паспорта), країна громадянства, місцезнаходження (адреса місця проживання, за якою здійснюється зв'язок з фізичною особою - підприємцем), види діяльності (крім електронних резидентів (е-резидентів), дата та номер запису в Єдиному державному реєстрі юридичних осіб, фізичних осіб - підприємців та громадських формувань; інформація для здійснення зв'язку; відомості про осіб, які можуть вчиняти дії від імені фізичної особи - підприємця, зокрема підписувати договори, подавати документи для державної реєстрації тощо: прізвище, власне ім'я, по батькові (за наявності), дата народження, реєстраційний номер облікової картки платника податків або серія (за наявності) та номер паспорта (для фізичних осіб, які мають відмітку в паспорті про право здійснювати платежі за серією та номером паспорта), дані щодо наявності обмежень стосовно представництва від імені фізичної особи - підприємця; відомості про ліцензування виду господарської діяльності суб'єкта господарювання; відомості про видачу документів дозвільного характеру; відомості про створення фізичною особою - підприємцем сімейного фермерського господарства; відомості про смерть фізичної особи - підприємця, визнання її безвісно відсутньою або оголошення її померлою; дані щодо перебування фізичної особи - підприємця у процесі провадження у справі про неплатоспроможність; відомості про перебування фізичної особи - підприємця у статусі електронного резидента (е-резидента);
2) з реєстру страхувальників Державного реєстру загальнообов'язкового державного соціального страхування:
код та назва категорії страхувальника;
дата взяття на облік платника єдиного внеску;
дані щодо наявності трудових відносин.
Такі відомості не можуть бути відредаговані або видалені користувачем.
23. Роботодавець вносить до облікових даних додаткову інформацію про себе та робочі місця відповідно до класифікатора ESCO.
24. У разі наявності вакансії, на яку роботодавець здійснює підбір працівників, ним створюється вакансія в Єдиній системі шляхом формування її цифрового профілю вакансії.
25. Цифровий профіль вакансії формується Єдиною системою та містить, зокрема:
1) ідентифікаційні дані роботодавця (заповнюються Єдиною системою автоматично та не можуть бути змінені користувачем);
2) загальну інформацію про вакансію;
3) інформацію про місце виконання роботи;
4) вимоги до кваліфікації та досвіду працівника;
5) інформацію про істотні умови трудового договору;
6) інформацію про умови праці та заробітну плату/матеріальне забезпечення;
7) додаткову інформацію, що має значення для працевлаштування.
26. Вакансія вважається розміщеною в Єдиній системі та доступною для подання відгуків працездатними особами, які шукають роботу, та статус робочого місця в реєстрі робочих місць змінюється на статус “вакантне” після підпису роботодавцем або його уповноваженою особою проекту цифрового профілю вакансії шляхом накладення кваліфікованого електронного підпису або удосконаленого електронного підпису, що базується на кваліфікованому сертифікаті електронного підпису, зокрема віддаленого кваліфікованого електронного підпису “Дія.Підпис” (“Дія ID”), відповідно до законодавства у сфері електронної ідентифікації та електронних довірчих послуг.
27. Єдина система, зокрема з використанням технологій штучного інтелекту:
порівнює інформацію, зазначену в розміщеному цифровому профілі вакансій, з “Обрій” ID працездатних осіб, які подали відгуки на таку вакансію та/або надали згоду на отримання автоматизованих пропозицій вакансій;
формує перелік працездатних осіб, який систематизує за ступенем відповідності їх кваліфікації вимогам відповідної вакансії;
групує зазначений перелік осіб за такими критеріями: повна відповідність, повна відповідність, відповідність більше 90 відсотків, відповідність більше 75 відсотків, відповідність не менше 51 відсотка. За вибором роботодавця до зазначеного переліку можуть не включатися вакансії, ступінь відповідності яких складає менше 51 відсотка.
28. За результатами аналізу з використанням технологій штучного інтелекту Єдиної системи засобами Порталу Дія або мобільного додатка Порталу Дія (Дія) (у разі наявності технічної можливості) роботодавець інформується про перелік кандидатів з відповідною систематизацією за ступенем їх відповідності вакансії.
29. Керівник роботодавця або його уповноважена особа має право:
доступу до “Обрій” ID кандидатів, запропонованих Єдиною системою;
запросити кандидата на співбесіду із зазначенням інформації про дату, час та місце її проведення, а також дату та час, до якого кандидат повинен підтвердити свою участь у співбесіді. Для цього засобами Порталу Дія або мобільного додатка Порталу Дія (Дія) (у разі наявності технічної можливості) генерується та надсилається запрошення в електронний кабінет відповідної працездатної особи;
відмовити працездатній особі у розгляді її відгуку на вакансію. Для цього засобами Порталу Дія або мобільного додатка Порталу Дія (Дія) (у разі наявності технічної можливості) генерується та надсилається повідомлення про відмову в електронний кабінет відповідної працездатної особи.
30. Працездатна особа після отримання запрошення на співбесіду може:
1) підтвердити участь у співбесіді;
2) відхилити запрошення з можливістю зазначення причини. Якщо працездатна особа не підтвердила або не відхилила запрошення до настання зазначеної роботодавцем дати підтвердження участі у співбесіді, вважається, що особа відхилила запрошення.
31. За результатами співбесіди роботодавець інформує кандидата щодо пропозиції про працевлаштування або відмову в працевлаштуванні засобами Порталу Дія або мобільного додатка Порталу Дія (Дія) (у разі наявності технічної можливості).
32. Кандидат у разі отримання пропозиції про працевлаштування засобами Порталу Дія або мобільного додатка Порталу Дія (Дія) (у разі наявності технічної можливості):
надає згоду на працевлаштування; або
відхиляє пропозицію із зазначенням причини (за бажанням). Якщо кандидат протягом п'яти робочих днів з дати надходження пропозиції про працевлаштування не надав згоду та не відхилив її, така пропозиція вважається відхиленою.
Оформлення трудових відносин
33. У разі надання кандидатом згоди на працевлаштування засобами Порталу Дія або мобільного додатка Порталу Дія (Дія) (у разі наявності технічної можливості) здійснюється автоматичне формування проекту заяви про прийняття на роботу.
34. Сформований проект заяви про прийняття на роботу в день формування підписується кандидатом шляхом накладення кваліфікованого електронного підпису або удосконаленого електронного підпису, що базується на кваліфікованому сертифікаті електронного підпису, зокрема віддаленого кваліфікованого електронного підпису “Дія.Підпис” (“Дія ID”), відповідно до законодавства у сфері електронної ідентифікації та електронних довірчих послуг, та засобами Порталу Дія або мобільного додатка Порталу Дія (Дія) (у разі наявності технічної можливості) надсилається роботодавцю.
35. Роботодавець на підставі заяви про прийняття на роботу засобами Порталу Дія або мобільного додатка Порталу Дія (Дія) (у разі наявності технічної можливості) формує проект наказу (розпорядження) про прийняття на роботу та підписує його шляхом накладення кваліфікованого електронного підпису або удосконаленого електронного підпису, що базується на кваліфікованому сертифікаті електронного підпису, зокрема віддаленого кваліфікованого електронного підпису “Дія.Підпис” (“Дія ID”), відповідно до законодавства у сфері електронної ідентифікації та електронних довірчих послуг.
36. У разі необхідності укладення трудового договору роботодавець засобами Порталу Дія або мобільного додатка Порталу Дія (Дія) (у разі наявності технічної можливості) генерує за допомогою конструктора договорів Єдиної системи проект трудового договору. Проект трудового договору, підписаний роботодавцем шляхом накладення кваліфікованого електронного підпису або удосконаленого електронного підпису, що базується на кваліфікованому сертифікаті електронного підпису, зокрема віддаленого кваліфікованого електронного підпису “Дія.Підпис” (“Дія ID”), відповідно до законодавства у сфері електронної ідентифікації та електронних довірчих послуг, надсилається кандидату засобами Порталу Дія або мобільного додатка Порталу Дія (Дія) (у разі наявності технічної можливості).
37. Трудовий договір вважається укладеним після його підписання кандидатом шляхом накладення кваліфікованого електронного підпису або удосконаленого електронного підпису, що базується на кваліфікованому сертифікаті електронного підпису, зокрема віддаленого кваліфікованого електронного підпису “Дія.Підпис” (“Дія ID”), відповідно до законодавства у сфері електронної ідентифікації та електронних довірчих послуг. Якщо кандидат не підписав проект трудового договору протягом п'яти робочих днів з дня його підписання роботодавцем, такий проект трудового договору вважається анульованим.
У разі анулювання проекту трудового договору відповідно до цього пункту процедура укладення трудового договору може бути здійснена повторно засобами Єдиної системи. Альтернативно за згодою сторін укладення трудового договору може здійснюватися у паперовій формі з подальшим скануванням підписаного трудового договору та завантаженням електронної копії оригіналу трудового договору роботодавцем до Єдиної системи.
38. У разі підписання роботодавцем наказу (розпорядження) про прийняття на роботу Єдина система автоматично реєструє його та надсилає на ознайомлення працівнику. Ознайомлення працівника із наказом (розпорядженням) про прийняття на роботу підтверджується в день отримання шляхом накладення ним кваліфікованого електронного підпису або удосконаленого електронного підпису, що базується на кваліфікованому сертифікаті електронного підпису, зокрема віддаленого кваліфікованого електронного підпису “Дія.Підпис” (“Дія ID”), відповідно до законодавства у сфері електронної ідентифікації та електронних довірчих послуг.
39. Після реєстрації наказу (розпорядження) про прийняття на роботу Єдина система автоматично:
1) змінює статус “не працює” в реєстрі працездатних осіб на “працює”;
2) змінює статус робочого місця в реєстрі робочих місць на “зайняте”;
3) формує та передає з використанням інтерфейсу прикладного програмування (АРІ) інформацію, передбачену законодавством, до:
веб-порталу електронних послуг Пенсійного фонду України;
системи електронного документообігу Міноборони;
4) інформує працівника та роботодавця про успішне оформлення трудових відносин.
40. Забезпечення засобами Єдиної системи оформлення припинення трудового договору в електронній формі здійснюється з таких підстав:
за власним бажанням працівника;
за угодою сторін.
41. Припинення трудового договору здійснюється в такому порядку:
1) працівник подає засобами Порталу Дія або мобільного додатка Порталу Дія (Дія) (у разі наявності технічної можливості) проект заяви про звільнення із зазначенням підстави та бажаної дати звільнення;
2) проект заяви про звільнення підписується працівником шляхом накладення кваліфікованого електронного підпису або удосконаленого електронного підпису, що базується на кваліфікованому сертифікаті електронного підпису, зокрема віддаленого кваліфікованого електронного підпису “Дія.Підпис” (“Дія ID”), відповідно до законодавства у сфері електронної ідентифікації та електронних довірчих послуг, та автоматично реєструється в Єдиній системі з фіксацією дати і часу та надсилається роботодавцю засобами Порталу Дія або мобільного додатка Порталу Дія (Дія) (у разі наявності технічної можливості);
3) роботодавець засобами Порталу Дія або мобільного додатка Порталу Дія (Дія) (у разі наявності технічної можливості) формує проект наказу (розпорядження) про звільнення, підписує його шляхом накладення кваліфікованого електронного підпису або удосконаленого електронного підпису, що базується на кваліфікованому сертифікаті електронного підпису, зокрема віддаленого кваліфікованого електронного підпису “Дія.Підпис” (“Дія ID”), відповідно до законодавства у сфері електронної ідентифікації та електронних довірчих послуг, який автоматично реєструється в Єдиній системі;
4) засобами Порталу Дія або мобільного додатка Порталу Дія (Дія) (у разі наявності технічної можливості) надсилається працівнику сповіщення про підписаний наказ (розпорядження) про звільнення, з яким працівник ознайомлюється шляхом накладення кваліфікованого електронного підпису або удосконаленого електронного підпису, що базується на кваліфікованому сертифікаті електронного підпису, зокрема віддаленого кваліфікованого електронного підпис “Дія.Підпис” (“Дія ID”), відповідно до законодавства у сфері електронної ідентифікації та електронних довірчих послуг.
Припинення трудового договору за угодою сторін здійснюється працівником з попередженням про це роботодавця письмово. У разі коли заява працівника про звільнення з роботи за власним бажанням зумовлена неможливістю продовжувати роботу (переїзд на нове місце проживання; переведення чоловіка або дружини на роботу в іншу місцевість; вступ до закладу освіти; неможливість проживання у даній місцевості, підтверджена медичним висновком; вагітність; догляд за дитиною до досягнення нею 14-річного віку або дитиною з інвалідністю; догляд за хворим членом сім'ї відповідно до медичного висновку або особою з інвалідністю I групи; вихід на пенсію; прийняття на роботу за конкурсом, а також з інших поважних причин), роботодавець повинен розірвати трудовий договір у строк, про який просить працівник.
42. Після реєстрації наказу (розпорядження) про звільнення Єдина система автоматично:
1) змінює статус працівника в реєстрі працездатних осіб на “не працює”;
2) змінює статус робочого місця в реєстрі робочих місць на “вакантне”/“призупинене”/“ліквідоване” (за вибором роботодавця);
3) формує та передає з використанням інтерфейсу прикладного програмування (АРІ) інформацію, передбачену законодавством, до:
веб-порталу електронних послуг Пенсійного фонду України;
системи електронного документообігу Міноборони;
4) інформує працівника та роботодавця про припинення трудового договору.
Припинення трудового договору у зв'язку із смертю працівника, визнанням його безвісно відсутнім або оголошенням померлим здійснюється відповідно до пункту 82 частини першої статті 36 Кодексу законів про працю України та полягає у припиненні дії трудового договору без застосування процедури звільнення. Таке припинення здійснюється з дати смерті працівника або з дати набрання законної сили рішенням суду про визнання працівника безвісно відсутнім чи оголошення його померлим на підставі свідоцтва про смерть або відповідного судового рішення.
Ведення особової справи працівника
43. Оформлення трудових відносин між роботодавцем та працівником здійснюється шляхом ведення особової справи працівника в електронній формі, що включає електронні документи з кадрових питань та інші документи та інформацію, визначену законодавством у сфері зайнятості населення, зокрема отриману засобами Порталу Дія або мобільного додатка Порталу Дія (Дія) (у разі наявності технічної можливості) з “Обрій” ID.
Створення і підписання електронних документів з кадрових питань завершується накладенням кваліфікованого електронного підпису або удосконаленого електронного підпису, що базується на кваліфікованому сертифікаті електронного підпису, зокрема віддаленого кваліфікованого електронного підпису “Дія.Підпис” (“Дія ID”), відповідно до законодавства у сфері електронної ідентифікації та електронних довірчих послуг.
На період реалізації експериментального проекту ведення в паперовій формі особової картки працівника за типовою формою первинного обліку № П-2 “Особова картка працівника”, затвердженою наказом Держстату, Міноборони від 25 грудня 2009 р. № 495/656, здійснюється за бажанням роботодавця.
У разі ведення особової справи працівника виключно в електронній формі роботодавець може здійснювати виготовлення паперових копій електронних документів, що містяться в електронній особовій справі працівника.
Роботодавець зобов'язаний забезпечити архівне зберігання електронних документів з кадрових питань працівника з дотриманням вимог Законів України “Про електронні документи та електронний документообіг”, “Про електронну ідентифікацію та електронні довірчі послуги”, “Про Національний архівний фонд та архівні установи” та Порядку роботи з електронними документами у діловодстві та їх підготовки до передавання на архівне зберігання, затвердженого наказом Мін'юсту від 11 листопада 2014 р. № 1886/5.
44. Обробка персональних даних працівника проводиться роботодавцем з дотриманням вимог Законів України “Про захист персональних даних”, “Про електронну ідентифікацію та електронні довірчі послуги”, “Про захист інформації в інформаційно-комунікаційних системах”.
Роботодавець зобов'язаний забезпечити захист персональних даних від їх випадкової втрати або знищення, від незаконної обробки, у тому числі незаконного знищення чи доступу до персональних даних. Використання персональних даних уповноваженими особами роботодавця, які мають доступ до таких даних, повинне здійснюватися лише відповідно до їх професійних, службових або трудових обов'язків. Зазначені працівники зобов'язані не допускати розголошення у будь-який спосіб персональних даних, які їм було довірено або які стали їм відомі у зв'язку з виконанням професійних, службових або трудових обов'язків, крім випадків, передбачених законом. Таке зобов'язання залишається чинним після припинення працівниками сторін діяльності, пов'язаної з використанням персональних даних, крім випадків, установлених законом.
ЗАТВЕРДЖЕНО
постановою Кабінету Міністрів України
від 7 січня 2026 р. № 41
ЗМІНИ,
що вносяться до постанов Кабінету Міністрів України
1. Абзац другий постановляючої частини постанови Кабінету Міністрів України від 17 червня 2015 р. № 413 “Про порядок повідомлення Державній податковій службі та її територіальним органам про прийняття працівника (домашнього працівника) на роботу/укладення гіг-контракту або припинення трудового договору з домашнім працівником” (Офіційний вісник України, 2015 р., № 50, ст. 1612; 2024 р., № 80, ст. 4734) після слів “відповідно до вимог законодавства у сфері електронного документообігу” доповнити словами “, а у разі оформлення трудових відносин в електронній формі з використанням Єдиної інформаційно-аналітичної системи “Обрій” відповідна інформація автоматично передається з використанням інтерфейсу прикладного програмування (АРІ)”.
2. Пункт 34 Порядку організації та ведення військового обліку призовників, військовозобов'язаних та резервістів, затвердженого постановою Кабінету Міністрів України від 30 грудня 2022 р. № 1487 (Офіційний вісник України, 2023 р., № 5, ст. 409), після абзацу четвертого доповнити новим абзацом такого змісту:
“у разі оформлення трудових відносин в електронній формі з використанням Єдиної інформаційно-аналітичної системи “Обрій” зазначені повідомлення формуються та передаються автоматично з використанням інтерфейсу прикладного програмування (АРІ);”.
У зв'язку з цим абзаци п'ятий - сімнадцятий вважати відповідно абзацами шостим - вісімнадцятим.
3. У постанові Кабінету Міністрів України від 29 жовтня 2025 р. № 1403 “Про реалізацію експериментального проекту щодо оптимізації та цифровізації соціальних послуг у сфері зайнятості населення” (Офіційний вісник України, 2025 р., № 92, ст. 6484):
1) у постанові:
назву постанови викласти в такій редакції:
“Деякі питання реалізації експериментального проекту щодо оптимізації та цифровізації процесів та послуг у сфері праці та зайнятості населення”;
у пункті 1 слова “соціальних послуг у сфері” замінити словами “процесів та послуг у сфері праці та”;
пункт 2 викласти в такій редакції:
“2. Затвердити такі, що додаються:
Порядок реалізації експериментального проекту щодо оптимізації та цифровізації процесів та послуг у сфері праці та зайнятості населення;
Порядок надання грантів на професійний розвиток під час реалізації експериментального проекту щодо оптимізації та цифровізації процесів та послуг у сфері праці та зайнятості населення;
Порядок ведення реєстрів у сфері праці та зайнятості населення.”;
доповнити постанову пунктами 41 і 42 такого змісту:
“41. Міністерству економіки, довкілля та сільського господарства за участю Державного центру зайнятості та Міністерства цифрової трансформації забезпечити протягом 10 місяців з дня набрання чинності цією постановою розроблення та впровадження технічних рішень, необхідних для її реалізації.
42. Установити, що подання заяв про надання послуг, передбачених пунктом 40 Порядку реалізації експериментального проекту щодо оптимізації та цифровізації процесів та послуг у сфері праці та зайнятості населення, затвердженого постановою Кабінету Міністрів України від 29 жовтня 2025 р. № 1403, через центри надання адміністративних послуг здійснюється після забезпечення технічної можливості надання відповідних послуг засобами Єдиного державного вебпорталу електронних послуг.
Міністерству економіки, довкілля та сільського господарства, Міністерству цифрової трансформації, Державному центру зайнятості поінформувати про факт забезпечення технічної можливості, передбаченої абзацом першим цього пункту, протягом трьох робочих днів з дня такого факту, шляхом опублікування відповідної інформації на своїх офіційних веб-сайтах та Єдиному державному вебпорталі електронних послуг.”;
у пункті 5 слова “Порядку реалізації експериментального проекту щодо оптимізації та цифровізації соціальних послуг у сфері зайнятості населення” замінити словами “Порядку реалізації експериментального проекту щодо оптимізації та цифровізації процесів та послуг у сфері праці та зайнятості населення”;
в абзаці сімнадцятому пункту 6 та у підпункті 1 пункту 8 слова “соціальних послуг у сфері” замінити словами “процесів та послуг у сфері праці та”;
2) у Порядку реалізації експериментального проекту щодо оптимізації та цифровізації соціальних послуг у сфері зайнятості населення, затвердженому зазначеною постановою:
назву Порядку викласти в такій редакції:
“ПОРЯДОК
реалізації експериментального проекту щодо оптимізації та цифровізації процесів та послуг у сфері праці та зайнятості населення”;
у пункті 1 слова “соціальних послуг у сфері” замінити словами “процесів та послуг у сфері праці та”;
пункт 2 викласти в такій редакції:
“2. Дія цього Порядку поширюється на діяльність фізичних та юридичних осіб, які засобами Порталу Дія, а у разі технічної реалізації з використанням мобільного додатка Порталу Дія (Дія) розпочали використання функціоналу Єдиної системи в межах наданих їм прав доступу.”;
у пункті 3:
абзаци другий і третій виключити;
абзац четвертий викласти в такій редакції:
“2) Єдина система - інформаційно-комунікаційна система, призначена для цифровізації процесів та процедур у сфері праці та зайнятості населення, зокрема пов'язаних із наданням та отриманням послуг (далі - послуги), взаємодії між суб'єктами ринку праці, іншими фізичними і юридичними особами та Державною службою зайнятості, центральними і місцевими органами виконавчої влади, органами місцевого самоврядування з питань праці та зайнятості населення (далі - суб'єкти Єдиної системи), а також забезпечення аналітичними даними для прогнозування та оцінки впливу на ринок праці;”;
в абзаці п'ятому слова “через електронний кабінет або” виключити;
в абзаці тринадцятому слова і цифри “Порядку надання грантів на професійний розвиток під час реалізації експериментального проекту щодо оптимізації та цифровізації соціальних послуг у сфері зайнятості населення, затвердженому постановою Кабінету Міністрів України від 29 жовтня 2025 р. № 1403 “Про реалізацію експериментального проекту щодо оптимізації та цифровізації соціальних послуг у сфері зайнятості населення” замінити словами і цифрами “Порядку надання грантів на професійний розвиток під час реалізації експериментального проекту щодо оптимізації та цифровізації процесів та послуг у сфері праці та зайнятості населення, Порядку ведення реєстрів у сфері праці та зайнятості населення, затверджених постановою Кабінету Міністрів України від 29 жовтня 2025 р. № 1403 “Деякі питання реалізації експериментального проекту щодо оптимізації та цифровізації процесів та послуг у сфері праці та зайнятості населення” (Офіційний вісник України, 2025 р., № 92, ст. 6484), - із змінами, внесеними постановою Кабінету Міністрів України від 7 січня 2026 р. № 41”;
у пункті 4 слова “соціальних послуг у сфері” замінити словами “процесів та послуг у сфері праці та”;
пункт 5 доповнити підпунктами 6 і 7 такого змісту:
“6) створення, наповнення, оновлення та використання Реєстру працездатних осіб і Реєстру робочих місць;
7) гармонізація національної цифрової інфраструктури у сфері праці та зайнятості населення із стандартами Європейського Союзу.”;
абзаци третій і четвертий пункту 6 викласти в такій редакції:
“створили особистий електронний кабінет користувача на Порталі Дія або встановили мобільний додаток Порталу Дія (Дія) (у разі наявності технічної можливості) на електронному носії, критерії якого підтримують його використання;
пройшли електронну ідентифікацію та автентифікацію з використанням інтегрованої системи електронної ідентифікації, кваліфікованих електронних підписів чи печаток або удосконалених електронних підписів чи печаток, що базуються на кваліфікованому сертифікаті електронного підпису чи печатки, інших засобів електронної ідентифікації, зокрема з використанням паролів, отриманих у смс-повідомленнях, які є дійсними для одного сеансу автентифікації;”;
пункт 15 викласти в такій редакції:
“15. Завданнями Єдиної системи є:
1) цифровізація процесів та процедур у сфері праці та зайнятості населення, зокрема пов'язаних із наданням та отриманням послуг;
2) удосконалення наявних та створення нових сервісів у сфері праці та зайнятості населення;
3) уніфікація та цифровізація процесів взаємодії між суб'єктами Єдиної системи;
4) здійснення моніторингу та контролю за станом надання послуг, дотриманням вимог законодавства про працю та зайнятість населення;
5) надання Державній службі зайнятості, органам державної влади, органам місцевого самоврядування аналітичних даних у сфері зайнятості населення для підготовки управлінських рішень.”;
у пункті 16:
підпункт 4 викласти в такій редакції:
“4) доступ осіб, які звертаються за отриманням послуг, зокрема осіб, які шукають роботу, зареєстрованих безробітних та отримувачів гранту, працівників, з якими укладаються трудові договори в електронній формі, та роботодавців, через особистий електронний кабінет користувача на Порталі Дія, а у разі технічної реалізації з використанням мобільного додатка Порталу Дія (Дія) до електронних документів, відомостей про їх реєстрацію в Державній службі зайнятості та отримання послуг, рішень Державної служби зайнятості, органів державної влади та органів місцевого самоврядування, що стосуються послуг, які вони отримують;”;
підпункти 8-12 викласти в такій редакції:
“8) оформлення та подання електронних документів засобами Порталу Дія, а у разі технічної реалізації з використанням мобільного додатка Порталу Дія (Дія), гарантування їх цілісності та автентичності;
9) отримання, розгляд відповідальними особами електронних документів, поданих користувачами засобами Порталу Дія, а у разі технічної реалізації з використанням мобільного додатка Порталу Дія (Дія) (крім тих, що опрацьовуються автоматично), з автоматичною фіксацією часу надсилання та часу отримання, цілісність та автентичність електронних документів;
10) ведення обліку осіб, які шукають роботу, зареєстрованих безробітних, інших суб'єктів Єдиної системи шляхом автоматичної реєстрації та внесення відповідних відомостей (даних) до створених в Єдиній системі наборів даних, зокрема в автоматизованому режимі;
11) автоматичне надсилання програмними засобами повідомлення про стан розгляду документів та прийняте за результатами їх розгляду рішення суб'єкту звернення на адресу його електронної пошти та засобами Порталу Дія, а у разі технічної реалізації з використанням мобільного додатка Порталу Дія (Дія);
12) укладення та автоматична реєстрація електронних договорів, зокрема трудових договорів, а також формування, підписання та реєстрація електронних наказів (розпоряджень) з кадрових питань;”;
підпункт 20 викласти в такій редакції:
“20) інтеграція з програмними продуктами Державної служби зайнятості, Порталом Дія та іншими електронними інформаційними ресурсами, Єдиним реєстром кваліфікацій - Класифікатором професій, який включає класифікатор ESCO, а також системами, що забезпечують взаємодію з європейською мережею служб зайнятості (EURES);”;
підпункт 24 викласти в такій редакції:
“24) застосування автоматизованих форм засобами Порталу Дія, а у разі технічної реалізації з використанням мобільного додатка Порталу Дія (Дія) з автоматичною перевіркою їх заповнення (обрання допустимих значень);”;
доповнити пункт підпунктами 27-29 такого змісту:
“27) автоматичне формування пропозицій щодо роботи та підбору працівників, зокрема з використанням технологій штучного інтелекту;
28) ведення та актуалізація Реєстру працездатних осіб і Реєстру робочих місць, включаючи автоматизовану верифікацію внесених відомостей;
29) автоматична передача суб'єктам Єдиної системи відомостей у сфері праці та зайнятості населення у випадках, передбачених відповідним законодавством.”;
пункти 20 і 21 викласти в такій редакції:
“20. Для цифровізації інших процесів у сфері зайнятості населення Єдина система повинна забезпечувати:
1) проведення професійної орієнтації з використанням технологій штучного інтелекту;
2) підбір підходящої роботи, зокрема з використанням технологій штучного інтелекту, з можливістю створення “Обрій” ID із дотриманням стандартів Європейського Союзу;
3) реєстрацію вакансій і добір працівників роботодавцями та/або суб'єктами господарювання, які надають послуги з посередництва у працевлаштуванні, зокрема з використанням технологій штучного інтелекту, з можливістю автоматизованого формування цифрових профілів вакансій із дотриманням стандартів Європейського Союзу;
4) процес працевлаштування та оформлення трудових відносин в електронній формі;
5) створення, формування та автоматичне оновлення наборів даних про попит та пропонування робочої сили на ринку праці;
6) проведення аналізу та моніторингу: ринку праці, попиту та пропонування робочої сили; результатів роботи кар'єрних радників, консультантів по роботі з роботодавцями; працевлаштування осіб, які отримали послуги, зокрема отримувачів грантів;
7) технічну сумісність з Єдиним реєстром кваліфікацій -Класифікатором професій, який включає класифікатор ESCO та можливість обміну даними у форматах, сумісних з мережею EURES, включно з можливістю експорту/імпорту вакансій і профілів вакансій;
8) застосування засобів автоматичного формування повідомлень у стандартизованих форматах для обміну з державними реєстрами і третіми сторонами через захищені API з підтримкою механізмів повторної відправки, підтверджень доставки і обробки помилок;
9) інші цифрові рішення, не передбачені цим пунктом.
21. Єдина система складається з:
1) порталу Єдиної системи;
2) інтерактивного модуля Єдиної системи;
3) Реєстру працездатних осіб;
4) Реєстру робочих місць;
5) підсистеми, яка забезпечує формування, реєстрацію, обробку, зберігання трудових договорів, наказів (розпоряджень) та інших документів з кадрових питань;
6) аналітичних систем:
супроводу процесів та процедур у сфері праці та зайнятості населення, зокрема пов'язаних із наданням та отриманням послуг, працевлаштуванням та оформленням трудових відносин в електронній формі;
аналізу та моніторингу (стану надання послуг, ринку праці, попиту та пропонування робочої сили; результатів роботи кар'єрних радників, консультантів по роботі з роботодавцями; працевлаштування осіб, які отримали послуги, зокрема отримувачів грантів, тощо) - забезпечує можливість оперативного отримання інформації (станом на будь-який момент в розрізі послуг, територій, категорій користувачів тощо);
7) інтерактивної аналітичної панелі сфери зайнятості населення - забезпечує можливість отримання визначеної для кожного суб'єкта (груп суб'єктів) Єдиної системи аналітичної інформації та створеної на її основі інфографіки, зокрема в динаміці.”;
підпункт 1 пункту 23 виключити;
пункт 24 виключити;
доповнити Порядок пунктом 291 такого змісту:
“291. Функціональні можливості Єдиної системи забезпечуються залежно від типу користувачів, які мають різні права доступу.
Перелік функціональних можливостей для різних типів користувачів не є вичерпним і може бути розширений з урахуванням вимог законодавства у сфері праці та зайнятості населення, запиту їх користувачів та розвитку інформаційно-комунікаційних технологій.”;
розділ “Призначення, користувачі та функціональні можливості електронного кабінету” викласти в такій редакції:
“Функціональні можливості Єдиної системи для користувачів
30. До користувачів, які мають відповідні права доступу, належать:
1) працездатні особи;
2) Державний центр зайнятості, регіональні центри зайнятості - Центр зайнятості Автономної Республіки Крим, обласні, Київський та Севастопольський міські центри зайнятості та їх філії (далі - центр зайнятості);
3) суб'єкти освітньої діяльності/кваліфікаційні центри;
4) роботодавці;
5) суб'єкти господарювання, які надають послуги з посередництва у працевлаштуванні/суб'єкти господарювання, які здійснюють наймання працівників для подальшого виконання ними роботи в Україні у інших роботодавців;
6) центральні органи виконавчої влади, зокрема які мають повноваження у сфері праці та зайнятості населення;
7) місцеві органи виконавчої влади;
8) органи місцевого самоврядування;
9) центри надання адміністративних послуг.
31. Доступ працездатних осіб до функціоналу Єдиної системи в межах наданих прав доступу забезпечується для:
1) керування власним “Обрій ID”;
2) ініціювання та проходження процедур працевлаштування та оформлення трудових відносин, передбачених Порядком реалізації експериментального проекту щодо працевлаштування та оформлення трудових відносин в електронній формі з використанням Єдиної інформаційно-аналітичної системи “Обрій”, затвердженим постановою Кабінету Міністрів України від 7 січня 2026 р. № 41 “Про реалізацію експериментального проекту щодо працевлаштування та оформлення трудових відносин в електронній формі з використанням Єдиної інформаційно-аналітичної системи “Обрій”;
3) отримання рекомендацій щодо працевлаштування, автоматизованих пропозицій вакансій та можливостей професійного розвитку, сформованих на підставі відомостей Реєстру працездатних осіб та Реєстру робочих місць;
4) отримання послуг з професійного навчання, присвоєння чи підтвердження професійної кваліфікації, участі у програмах сприяння зайнятості населення;
5) обліку та припинення обліку осіб, які шукають роботу, реєстрації, перереєстрації та припинення реєстрації безробітного, оформлення призначення (поновлення) виплати допомоги по безробіттю;
6) отримання довідок (витягів) та інших електронних документів у межах наданих повноважень;
7) отримання інших послуг, передбачених законодавством у сфері праці та зайнятості населення та реалізованих у Єдиній системі.
32. Доступ центру зайнятості до функціоналу Єдиної системи в межах наданих прав доступу забезпечується для:
1) надання грантів;
2) забезпечення ведення обліку та припинення обліку осіб, які шукають роботу, реєстрації/перереєстрації, припинення реєстрації безробітного, оформлення призначення (поновлення) виплати допомоги по безробіттю;
3) надання послуг з професійної орієнтації;
4) надання послуг з працевлаштування (пошук підходящої роботи/добір працівників для роботодавців);
5) організації професійного навчання;
6) надання послуг для роботодавців;
7) виконання програм сприяння зайнятості населення;
8) доступу до інформації, надання інформації/довідок, комунікацій та цифрових інструментів.
33. Доступ суб'єкта освітньої діяльності/кваліфікаційного центру до функціоналу Єдиної системи в межах наданих прав доступу забезпечується для:
1) реалізації процедур, пов'язаних з наданням освітніх послуг за рахунок гранту та інших джерел;
2) реалізації процедур, пов'язаних з наданням послуг з присвоєння/підтвердження професійної кваліфікації за рахунок гранту та інших джерел;
3) участі у виконанні державних програм професійного навчання;
4) надання довідок (витягів).
34. Доступ роботодавця до функціоналу Єдиної системи в межах наданих прав доступу забезпечується для:
1) реєстрації вакансій, добору працівників та взаємодії з центром зайнятості;
2) участі в державних програмах сприяння зайнятості;
3) оформлення дозволів на застосування праці іноземців та осіб без громадянства;
4) формування, подання та оновлення інформації, передбаченої законодавством у сфері зайнятості населення;
5) оформлення документації з питань управління персоналом;
6) функціонування системи управління охороною праці;
7) отримання довідок (витягів).
35. Доступ суб'єкта господарювання, який надає послуги з посередництва у працевлаштуванні/суб'єкта господарювання, який здійснює наймання працівників для подальшого виконання ними роботи в Україні в інших роботодавців, до функціоналу Єдиної системи в межах наданих прав доступу забезпечується для:
1) надання послуг з посередництва у працевлаштуванні/наймання працівників;
2) взаємодії з центром зайнятості;
3) отримання довідок (витягів).
36. Доступ Мінекономіки до функціоналу Єдиної системи в межах наданих прав доступу забезпечується для:
1) координації державної політики у сфері зайнятості населення;
2) координації діяльності Державної служби зайнятості;
3) цифрового аналізу та інтеграції даних;
4) взаємодії з іншими суб'єктами Єдиної системи.
37. Доступ Держпраці до функціоналу Єдиної системи в межах наданих прав доступу забезпечується для:
1) здійснення нагляду та контролю:
2) цифрового аналізу та інтеграції даних;
3) взаємодії з іншими суб'єктами Єдиної системи;
4) отримання довідок (витягів).
38. Доступ місцевої держадміністрації (військової адміністрації) до функціоналу Єдиної системи в межах наданих прав доступу забезпечується для:
1) моніторингу ринку праці в регіоні;
2) здійснення нагляду та контролю;
3) взаємодії з іншими суб'єктами Єдиної системи;
4) отримання довідок (витягів).
39. Доступ органу місцевого самоврядування до функціоналу Єдиної системи в межах наданих прав доступу забезпечується для:
1) моніторингу ситуації на місцевому ринку праці;
2) сприяння працевлаштуванню жителів;
3) організації підтримки роботодавців, які провадять діяльність на території відповідної територіальної громади;
4) взаємодії з іншими суб'єктами Єдиної системи;
5) отримання довідок (витягів).
40. Доступ центрів надання адміністративних послуг до функціоналу Єдиної системи в межах наданих прав доступу забезпечується для подання заяв щодо:
1) взяття на облік осіб, які шукають роботу, та припинення обліку осіб, які шукають роботу;
2) подання заяви про надання (поновлення) статусу зареєстрованого безробітного та призначення (поновлення) виплати допомоги по безробіттю;
3) подання заяви про припинення реєстрації як безробітного;
4) надання грантів;
5) надання довідки про перебування особи на обліку осіб, які шукають роботу/реєстрації безробітного;
6) надання довідки центру зайнятості про проведені виплати та суми нарахованого доходу;
7) надання відомостей (витягу) про заявника з Єдиної системи;
8) видачі дозволу на застосування праці іноземців та осіб без громадянства;
9) видачі дубліката дозволу на застосування праці іноземців та осіб без громадянства;
10) внесення змін до дозволу на застосування праці іноземців та осіб без громадянства;
11) продовження дії дозволу на застосування праці іноземців та осіб без громадянства;
12) відкликання дозволу на застосування праці іноземців та осіб без громадянства;
13) подання заяви про надання допомоги на поховання у разі смерті безробітного;
14) взаємодії з іншими суб'єктами Єдиної системи.”;
підпункт 1 пункту 61, друге речення пункту 62, пункт 84 після слів “у сфері” доповнити словами “праці та”;
абзац п'ятий пункту 100 після слів “трудової діяльності” доповнити словами “(за згодою особи”;
у тексті Порядку слова “соціальні послуги” в усіх відмінках замінити словом “послуги” у відповідному відмінку;
3) у Порядку надання грантів на професійний розвиток під час реалізації експериментального проекту щодо оптимізації та цифровізації соціальних послуг у сфері зайнятості населення, затвердженому зазначеною постановою:
назву Порядку викласти в такій редакції:
“Порядок
надання грантів на професійний розвиток під час реалізації експериментального проекту щодо оптимізації та цифровізації процесів та послуг у сфері праці та зайнятості населення”;
пункт 1 викласти в такій редакції:
“1. Цей Порядок визначає механізм надання грантів на професійний розвиток, а також перелік відомостей та/або документів, необхідних для їх надання, в рамках реалізації експериментального проекту щодо оптимізації та цифровізації процесів та послуг у сфері праці та зайнятості населення відповідно до постанови Кабінету Міністрів України від 29 жовтня 2025 р. № 1403 “Деякі питання реалізації експериментального проекту щодо оптимізації та цифровізації процесів та послуг у сфері праці та зайнятості населення” (Офіційний вісник України, 2025 р., № 92, ст. 6484) - із змінами, внесеними постановою Кабінету Міністрів України від 7 січня 2026 р. № 41 (далі - експериментальний проект).”;
в абзаці шостому пункту 2 слова і цифри “Порядку реалізації експериментального проекту щодо оптимізації та цифровізації соціальних послуг у сфері зайнятості населення, затвердженому постановою Кабінету Міністрів України від 29 жовтня 2025 р. № 1403 “Про реалізацію експериментального проекту щодо оптимізації та цифровізації соціальних послуг у сфері зайнятості населення” замінити словами і цифрами “Порядку реалізації експериментального проекту щодо оптимізації та цифровізації процесів та послуг у сфері праці та зайнятості населення, затвердженому постановою Кабінету Міністрів України від 29 жовтня 2025 р. № 1403 “Деякі питання реалізації експериментального проекту щодо оптимізації та цифровізації процесів та послуг у сфері праці та зайнятості населення”;
пункт 42 викласти в такій редакції:
“42. Для участі в експериментальному проекті заклади вищої, фахової передвищої та професійної освіти, інші суб'єкти освітньої діяльності, що внесені до Реєстру суб'єктів освітньої діяльності, засобами Порталу Дія, а у разі технічної реалізації з використанням мобільного додатка Порталу Дія (Дія) отримують доступ до функціоналу Єдиної системи та подають заяву про приєднання до експериментального проекту (далі - заява про приєднання).”;
абзаци перший і другий пункту 52 викласти в такій редакції:
“52. Засобами Порталу Дія, а у разі технічної реалізації з використанням мобільного додатка Порталу Дія (Дія) відображаються:
внесені про надавача освітніх послуг відомості (з можливістю внесення змін);”;
пункт 59 викласти в такій редакції:
“59. Для участі в експериментальному проекті кваліфікаційний центр засобами Порталу Дія, а у разі технічної реалізації з використанням мобільного додатка Порталу Дія (Дія) отримує доступ до функціоналу Єдиної системи та подає заяву про приєднання до експериментального проекту.”;
абзаци перший і другий пункту 68 викласти в такій редакції:
“68. Засобами Порталу Дія, а у разі технічної реалізації з використанням мобільного додатка Порталу Дія (Дія) відображаються:
внесені про кваліфікаційний центр відомості (з можливістю внесення змін);”;
абзац перший пункту 75 викласти в такій редакції:
“75. Державний центр зайнятості через наданий доступ (підключення робочих місць) посадових осіб Державного центру зайнятості засобами Порталу Дія, а у разі технічної реалізації з використанням мобільного додатка Порталу Дія (Дія) до Єдиної системи має доступ до:”;
у тексті Порядку слова “електронний кабінет користувача Єдиної системи” в усіх відмінках і формах числа замінити словами “засобами Порталу Дія, а у разі технічної реалізації з використанням мобільного додатка Порталу Дія (Дія)” у відповідному відмінку;
4) доповнити постанову Порядком такого змісту:
“ЗАТВЕРДЖЕНО
постановою Кабінету Міністрів України
від 29 жовтня 2025 р. № 1403
ПОРЯДОК
ведення реєстрів у сфері праці та зайнятості населення
Загальні питання
1. Цей Порядок визначає функціональні можливості, механізм формування та доступу до реєстрів у сфері праці та зайнятості населення (далі - реєстри), а саме Реєстру працездатних осіб та Реєстру робочих місць, отримання відомостей з них, а також інші питання їх функціонування під час реалізації експериментального проекту щодо оптимізації та цифровізації процесів та послуг у сфері праці та зайнятості населення відповідно до постанови Кабінету Міністрів України від 29 жовтня 2025 р. № 1403 “Деякі питання реалізації експериментального проекту щодо оптимізації та цифровізації процесів та послуг у сфері праці та зайнятості населення” (Офіційний вісник України, 2025 р., № 92, ст. 6484) - із змінами, внесеними постановою кабінету Міністрів України від 7 січня 2026 р. № 41.
2. У цьому Порядку терміни вживаються в такому значенні:
1) працездатні особи - особи віком від 16 років, які проживають на території України і за станом здоров'я здатні до активної трудової діяльності;
2) Реєстр працездатних осіб - інформаційно-комунікаційна система, що забезпечує збирання, зберігання, накопичення, захист, облік, відображення, оброблення, надання реєстрових даних та реєстрової інформації про працездатних осіб;
3) Реєстр робочих місць - інформаційно-комунікаційна система, що забезпечує збирання, зберігання, накопичення, захист, облік, відображення, оброблення, надання реєстрових даних та реєстрової інформації про робочі місця;
4) робоче місце - місце (приміщення, територія або інший простір), де працівник постійно чи тимчасово перебуває у процесі виконання трудових функцій і яке визначене, зокрема, на підставі трудового договору (контракту) та/або акта роботодавця;
5) робоче місце в Реєстрі робочих місць - структурна одиниця, що визначає конкретну посаду, її функціональне призначення, кваліфікаційні вимоги, умови та режим праці, місце виконання роботи, рівень оплати праці та інші характеристики щодо виконання працівником трудових функцій та є місцем застосування праці працівників у юридичних осіб незалежно від організаційно-правової форми, самозайнятих осіб - платників податку на доходи фізичних осіб.
Інші терміни у цьому Порядку вживаються у значенні, наведеному в Законах України “Про зайнятість населення”, “Про захист персональних даних”, “Про інформацію”, “Про медіа”, Порядку реалізації експериментального проекту щодо оптимізації та цифровізації процесів та послуг у сфері праці та зайнятості населення, затвердженому постановою Кабінету Міністрів України від 29 жовтня 2025 р. № 1403 “Деякі питання реалізації експериментального проекту щодо оптимізації та цифровізації процесів та послуг у сфері праці та зайнятості населення” (Офіційний вісник України, 2025 р., № 92, ст. 6484), - із змінами, внесеними постановою Кабінету Міністрів України від 7 січня 2026 р. № 41, та Порядку реалізації експериментального проекту щодо працевлаштування та оформлення трудових відносин в електронній формі з використанням Єдиної інформаційно-аналітичної системи “Обрій”, затвердженому постановою Кабінету Міністрів України від 7 січня 2026 р. № 41 “Про реалізацію експериментального проекту щодо працевлаштування та оформлення трудових відносин в електронній формі з використанням Єдиної інформаційно-аналітичної системи “Обрій”, а також в законодавстві у сфері електронних публічних послуг.
3. Реєстри ведуться з метою:
1) забезпечення реалізації державної політики у сфері праці та зайнятості населення;
2) прогнозування потреб у робочій силі;
3) планування підготовки, перепідготовки та підвищення кваліфікації кадрів;
4) формування автоматизованих механізмів підбору роботи та професійного розвитку;
5) моніторингу кількості, стану та якості робочих місць;
6) ухвалення управлінських рішень у сфері праці та зайнятості населення.
4. Власником реєстрів, зокрема його програмно-технічних засобів та виключних майнових прав на програмне забезпечення, є держава в особі Мінекономіки. Держателем, адміністратором та технічним адміністратором реєстрів є Мінекономіки.
5. Ведення і доступ до реєстрів здійснюються засобами Єдиного державного вебпорталу електронних послуг (далі - Портал Дія), у тому числі з використанням мобільного додатка Дія (Дія) (у разі наявності технічної можливості).
6. Реєстри ведуться українською та англійською мовами з використанням програмного забезпечення, розробленого відповідно до національних стандартів (за наявності), що забезпечує його сумісність і взаємодію з державними електронними інформаційними ресурсами, що становлять інформаційний ресурс держави.
7. Фінансування робіт із створення та забезпечення функціонування реєстрів може здійснюватися за рахунок державного бюджету, надходжень в рамках програм допомоги і грантів Європейського Союзу, урядів іноземних держав, міжнародних організацій, донорських установ, а також інших джерел, не заборонених законодавством.
8. У разі коли наповнення реєстрів здійснюється шляхом інформаційної взаємодії з іншими електронними інформаційними ресурсами, вимоги до публічних реєстраторів, створювачів, системи управління ризиками та інформування суб'єктів інформаційної взаємодії і правоволодільців про порушення цілісності реєстрової інформації, її несанкціонованої обробки визначаються положеннями про відповідні електронні інформаційні ресурси, з яких отримується інформація.
Формування та функціонування Реєстру працездатних осіб
9. Реєстр працездатних осіб функціонує як складова Єдиної інформаційно-аналітичної системи “Обрій” (далі - Єдина система) та забезпечує:
1) автоматичне створення та оновлення “Обрій” ID працездатної особи;
2) відображення статусів, які характеризують працездатну особу;
3) отримання інформації, необхідної під час реалізації процесів та надання послуг у сфері праці та зайнятості населення.
10. Реєстр працездатних осіб формується шляхом:
1) електронної інформаційної взаємодії між Єдиною системою та електронними інформаційними ресурсами;
2) внесення інформації з “Обрій” ID.
11. Реєстр працездатних осіб включає ідентифікаційні дані особи, відомості про її соціально-правові статуси, трудову діяльність, освіту, професійну підготовку та кваліфікації, наявність допусків, посвідчень та прав на виконання робіт, які отримуються/підтверджуються з:
1) Державного реєстру фізичних осіб - платників податків;
2) реєстру застрахованих осіб Державного реєстру загальнообов'язкового державного соціального страхування (за згодою особи);
3) Єдиного державного демографічного реєстру;
4) відомчої інформаційної системи ДМС;
5) Єдиної інформаційної системи соціальної сфери;
6) централізованого банку даних з проблем інвалідності;
7) Єдиної державної електронної бази з питань освіти;
8) Єдиного державного реєстру ветеранів війни;
9) Реєстру кваліфікацій.
Інформація з Єдиного державного реєстру ветеранів війни підтверджує інформацію за запитом особи щодо статусу ветерана війни із зазначенням дати, на яку підтверджена інформація.
12. Інформація про професії, навички, компетентності та кваліфікації включається до Реєстру працездатних осіб з урахуванням Єдиного реєстру кваліфікацій - Класифікатора професій, який включає класифікатор ESCO.
Формування та функціонування Реєстру робочих місць
13. Реєстр робочих місць функціонує як складова Єдиної системи та забезпечує:
1) автоматичне формування записів про робочі місця суб'єктів господарювання, створені на території України;
2) відображення структурованої інформації про характеристики робочих місць, умови праці, оплату праці, матеріальне забезпечення, статуси робочих місць;
3) отримання інформації, необхідної під час реалізації процесів та надання послуг у сфері праці та зайнятості населення.
14. Реєстр робочих місць формується шляхом:
1) електронної інформаційної взаємодії між Єдиною системою та електронними інформаційними ресурсами;
2) внесення інформації роботодавцем, зокрема щодо умов оплати праці та матеріального забезпечення.
15. Формування запису про робоче місце в Реєстрі робочих місць здійснюється з присвоєнням унікального ідентифікатора робочого місця в Реєстрі робочих місць.
16. Реєстр робочих місць включає ідентифікаційні дані роботодавця та його структурних підрозділів, основні характеристики робочого місця, умови зайнятості та організації праці, які отримуються/підтверджуються з:
1) Єдиного державного реєстру юридичних осіб, фізичних осіб - підприємців та громадських формувань;
2) Державного реєстру фізичних осіб - платників податків;
3) реєстру страхувальників Державного реєстру загальнообов'язкового державного соціального страхування;
4) Реєстру кваліфікацій.
17. Інформація формується в Реєстрі робочих місць за структурою, що забезпечує сумісність із вимогами мережі EURES та можливість автоматизованого обміну вакансіями у форматі EURES Common Data SET.
18. Інформація про робоче місце щодо професії, навичок, компетентностей та кваліфікації включається до Реєстру робочих місць з урахуванням класифікатора ESCO та національного класифікатора України “Класифікатор професій”.
Електронна інформаційна взаємодія
19. Періодичність оновлення даних реєстрів шляхом електронної інформаційної взаємодії встановлюється з урахуванням технічних можливостей відповідних електронних інформаційних ресурсів і повинна здійснюватися не рідше ніж щотижня або за запитом.
20. Реєстрами здійснюється автоматизована верифікація інформації, яка міститься в них, шляхом звірки даних та відомостей, отриманих з різних джерел з урахуванням Порядку проведення звірки, верифікації, співставлення реєстрових даних, затвердженого постановою Кабінету Міністрів України від 11 червня 2025 р. № 687 (Офіційний вісник України, 2025 р., № 55, ст. 3799).
21. Усунення розбіжностей здійснюється відповідно до умов виправлення помилок у реєстрових даних, визначених у порядку ведення реєстру, щодо записів якого проводилася звірка.
22. Електронна інформаційна взаємодія між реєстрами та іншими державними електронними інформаційними ресурсами або інформаційними системами органів державної влади здійснюється безоплатно засобами системи електронної взаємодії державних електронних інформаційних ресурсів “Трембіта” з дотриманням вимог Законів України “Про електронну ідентифікацію та електронні довірчі послуги”, “Про захист персональних даних”, “Про публічні електронні реєстри”, “Про захист інформації в інформаційно-комунікаційних системах”.
У разі відсутності технічної можливості передачі даних з використанням системи електронної взаємодії державних електронних інформаційних ресурсів “Трембіта” електронна інформаційна взаємодія між суб'єктами електронної взаємодії здійснюється з використанням інших інформаційно-комунікаційних систем із дотриманням вимог щодо захисту інформації відповідно до статті 8 Закону України “Про захист інформації в інформаційно-комунікаційних системах”.
Обсяг та структура даних, якими обмінюються суб'єкти електронної інформаційної взаємодії через програмні інтерфейси електронних інформаційних ресурсів (сервіси), визначаються договорами про інформаційну взаємодію, укладеними відповідно до Порядку електронної (технічної та інформаційної) взаємодії, затвердженого постановою Кабінету Міністрів України від 8 вересня 2016 р. № 606 “Деякі питання електронної взаємодії електронних інформаційних ресурсів” (Офіційний вісник України, 2016 р., № 73, ст. 2455; 2021 р., № 52, ст. 3216; 2023 р., № 11, ст. 721), або окремими відповідними протоколами.
23. Адміністратор і технічний адміністратор реєстрів здійснюють заходи, пов'язані із створенням, веденням, функціонуванням та адмініструванням реєстрів, зокрема щодо визначення вимог до захисту інформації в реєстрі з дотриманням нормативно-правових актів у сфері захисту інформації.
Використання реєстрів
24. Дані реєстрів використовуються для:
1) реалізації процесів та процедур, передбачених Порядком реалізації експериментального проекту щодо оптимізації та цифровізації процесів та послуг у сфері праці та зайнятості населення, затвердженим постановою Кабінету Міністрів України від 29 жовтня 2025 р. № 1403 “Деякі питання реалізації експериментального проекту щодо оптимізації та цифровізації процесів та послуг у сфері праці та зайнятості населення”, та Порядком реалізації експериментального проекту щодо працевлаштування та оформлення трудових відносин в електронній формі з використанням Єдиної інформаційно-аналітичної системи “Обрій”, затвердженим постановою Кабінету Міністрів України від 7 січня 2026 р. № 41 “Про реалізацію експериментального проекту щодо працевлаштування та оформлення трудових відносин в електронній формі з використанням Єдиної інформаційно-аналітичної системи “Обрій”;
2) формування пропозицій щодо роботи та підбору працівників з використанням штучного інтелекту за запитами користувачів;
3) формування аналітичної інформації про стан та динаміку ринку праці за професіями, секторами економіки, регіонами, видами зайнятості та умовами праці;
4) прогнозування потреби в робочій силі, зокрема для формування державного та регіонального замовлення на підготовку кадрів та професійне навчання;
5) розроблення та оцінки ефективності державних програм стимулювання зайнятості та створення робочих місць.
25. Доступ до персональних даних з реєстрів надається Мінекономіки, Мінцифри, Державній службі зайнятості, Держпраці, Держстату, іншим органам державної влади на підставі, в межах повноважень та у спосіб, що передбачені Конституцією та законами України.
26. Публічний доступ забезпечується виключно до знеособленої аналітичної інформації, зокрема шляхом розміщення відкритих даних та аналітичних панелей (дашбордів), що формуються на основі даних з реєстрів.
27. Фізична особа має право безоплатно отримувати інформацію про неї, що містяться в Реєстрі працездатних осіб, сформовану програмними засобами Єдиної системи за зазначеними параметрами запиту як електронний документ.
Захист інформації, зберігання та аудит
28. Обробка персональних даних у реєстрах здійснюється відповідно до Закону України “Про захист персональних даних” та інших актів законодавства у сфері інформаційної безпеки.
29. Єдина система забезпечує:
1) доступ користувачів до інформації з реєстрів із застосуванням багатофакторної автентифікації в межах наданих їм прав доступу;
2) ведення журналів системного аудиту із фіксацією дати, часу, користувача, дії та результату кожної операції, а також подій, які здійснюються автоматизовано (автоматично);
3) резервне копіювання, архівування та відновлення даних відповідно до вимог системи безпеки інформації;
4) доступ до ознайомлення з відкритою інформацією, для якої унеможливлено здійснення будь-якої її модифікації (зокрема знищення);
5) збереження цілісності:
загальнодоступної інформації шляхом реалізації контрольованого і санкціонованого доступу до інформації та заборону неконтрольованої і несанкціонованої її модифікації;
інформації під час обробки в базах даних шляхом захисту від несанкціонованих дій, які можуть призвести до її випадкової або умисної модифікації чи знищення;
інформації, обмін якою здійснюється між непублічною та публічною частиною Єдиної системи;
6) можливість модифікації або знищення інформації виключно ідентифікованими та автентифікованими користувачами, яким надано відповідні права доступу в Єдиній системі;
7) можливість розмежування політик організації прав доступу до відкритої інформації та інформації з обмеженим доступом;
8) можливість окремого надання/припинення права користувача на виконання однієї або кількох операцій з обробки інформації, яка підлягає захисту;
9) можливість розмежування доступу користувачів до функцій та об'єктів, що містять інформацію, яка підлягає захисту.
30. Криптографічний захист конфіденційної інформації в базах даних здійснюється з використанням засобів криптографічного захисту інформації, що відповідає вимогам законодавства до засобів криптографічного захисту інформації, призначених для захисту конфіденційної інформації.
31. Строки зберігання інформації в реєстрах визначаються з урахуванням вимог законодавства про архівну справу, електронні документи та електронний документообіг.”.