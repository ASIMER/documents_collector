НАЦІОНАЛЬНА КОМІСІЯ З ЦІННИХ ПАПЕРІВ ТА ФОНДОВОГО РИНКУ
РІШЕННЯ
14.11.2025 № 09/21/3187/К03
Зареєстровано в Міністерстві
юстиції України
28 листопада 2025 року
за № 1785/45191
Про затвердження Положення про структуру власності юридичних осіб, процедуру та умови отримання погодження Національної комісії з цінних паперів та фондового ринку істотної участі у професійних учасниках ринків капіталу та організованих товарних ринків
{Із змінами, внесеними згідно з Рішенням Національної комісії з цінних паперів та фондового ринку
№ 09/21/3293/К03 від 28.11.2025}
Відповідно до пункту 1 частини першої статті 7, статті 30 Закону України «Про державне регулювання ринків капіталу та організованих товарних ринків», статей 74, 75 Закону України «Про ринки капіталу та організовані товарні ринки», статті 9, частини п'ятої статті 21 Закону України «Про фінансові послуги та фінансові компанії» Національна комісія з цінних паперів та фондового ринку ВИРІШИЛА:
1. Затвердити Положення про структуру власності юридичних осіб, процедуру та умови отримання погодження Національної комісії з цінних паперів та фондового ринку істотної участі у професійних учасниках ринків капіталу та організованих товарних ринків (далі – Положення), що додається.
{Пункт 2 виключено на підставі Рішення Національної комісії з цінних паперів та фондового ринку № 09/21/3293/К03 від 28.11.2025}
2. Професійним учасникам ринків капіталу та організованих товарних ринків привести свою структуру власності у відповідність із вимогами абзацу другого пункту 9 розділу II Положення протягом одного року з дня набрання чинності цим рішенням.
3. Визнати таким, що втратило чинність, рішення Національної комісії з цінних паперів та фондового ринку від 13 березня 2012 року № 394 «Про затвердження Порядку погодження наміру набуття або збільшення особою істотної участі у професійному учаснику фондового ринку», зареєстроване в Міністерстві юстиції України 26 квітня 2012 року за № 635/20948 (зі змінами).
4. Департаменту методології регулювання професійних учасників ринку цінних паперів забезпечити подання цього рішення на державну реєстрацію до Міністерства юстиції України.
5. Управлінню адміністративної діяльності забезпечити оприлюднення цього рішення на офіційному вебсайті Національної комісії з цінних паперів та фондового ринку.
6. Департаменту правового забезпечення та внутрішнього комплаєнс контролю після державної реєстрації рішення Міністерством юстиції України забезпечити опублікування цього рішення на офіційному вебсайті Національної комісії з цінних паперів та фондового ринку.
7. Це рішення набирає чинності з 01 лютого 2026 року.
8. Глава 1 розділу III Положення втрачає чинність з дня набрання чинності рішенням Національної комісії з цінних паперів та фондового ринку від 23 лютого 2024 року № 224 «Про затвердження Положення про форму та зміст структури власності», зареєстрованим в Міністерстві юстиції України 12 березня 2024 року за № 365/41710 (зі змінами).
9. Контроль за виконанням цього рішення покласти на членів Національної комісії з цінних паперів та фондового ринку відповідно до розподілу обов'язків.
Голова Комісії
Руслан МАГОМЕДОВ
Протокол засідання Комісії
від 14.11.2025 р. № 107
ЗАТВЕРДЖЕНО
Рішення Національної комісії
з цінних паперів
та фондового ринку
від 14 листопада 2025 року
№ 09/21/3187/К03
Зареєстровано в Міністерстві
юстиції України
28 листопада 2025 року
за № 1785/45191
Положення
про структуру власності юридичних осіб, процедуру та умови отримання погодження Національної комісії з цінних паперів та фондового ринку істотної участі у професійних учасниках ринків капіталу та організованих товарних ринків
I. Загальні положення
1. Це Положення встановлює вимоги до структури власності та її розкриття, а також до ділової репутації:
юридичних осіб, які подали документи на отримання ліцензії на провадження певного виду професійної діяльності на ринках капіталу та організованих товарних ринках (далі – ліцензія), або мають таку ліцензію;
юридичних та фізичних осіб, які мають істотну участь у професійному учаснику ринків капіталу та організованих товарних ринків (далі – професійний учасник), або мають намір набути чи збільшити таку істотну участь у ньому.
2. Це Положення визначає процедуру та умови отримання юридичною або фізичною особою погодження Національної комісії з цінних паперів та фондового ринку:
1) наміру набуття або збільшення істотної участі на основі формального володіння шляхом вчинення правочинів, внаслідок яких особа самостійно чи спільно з іншими особами прямо та/або опосередковано володітиме 10, 25, 50, 75 і більше відсотками статутного капіталу професійного учасника чи правом голосу акцій (часток) у статутному капіталі професійного учасника, та/або набуття істотної участі незалежно від формального володіння;
2) набутої істотної участі на основі формального володіння та/або істотної участі незалежно від формального володіння у випадках, передбачених пунктами 9 та 46 цього Положення;
3) набутої або збільшеної без наміру істотної участі на основі формального володіння та/або істотної участі незалежно від формального володіння у випадках, передбачених пунктом 36 цього Положення.
3. У цьому Положенні терміни вживаються у таких значеннях:
1) власник істотної участі – юридична особа (у тому числі іноземна) або фізична особа (у тому числі фізична особа – іноземець або особа без громадянства) або група осіб, яка(які) набула(ли) істотну участь у піднаглядній особі;
2) група компаній по відношенню до певної юридичної особи (група компаній) – група юридичних осіб, частиною якої є певна юридична особа, що складається з материнської компанії, її дочірніх компаній, інших юридичних осіб, в яких материнська компанія або її дочірні компанії мають участь, або група юридичних осіб, які мають спільного контролера;
3) група осіб – двоє або більше юридичних та/або фізичних осіб, які мають намір спільно набути або набули істотну участь у професійному учаснику або збільшити (збільшили) її таким чином, що такі особи будуть прямо чи опосередковано володіти або володіють 10, 25, 50, 75 і більше відсотками статутного капіталу професійного учасника чи правом голосу за частками (акціями) у статутному капіталі професійного учасника у зазначених розмірах та/або які мають намір незалежно від формального володіння набути право спільно справляти або справляють значний вплив на управління або діяльність професійного учасника;
4) заявник – юридична особа (у тому числі іноземна) або фізична особа (у тому числі фізична особа – іноземець або особа без громадянства) або група осіб, яка(і) подала(и) до НКЦПФР заяву, документи та інформацію для отримання адміністративної послуги НКЦПФР з погодження істотної участі у професійному учаснику, наміру її набуття або збільшення;
5) значний вплив на управління або діяльність юридичної особи – пряме та/або опосередковане володіння однією особою самостійно чи спільно з іншими особами голосуючими акціями, часткою у статутному (складеному, пайовому) капіталі або правом голосу за акціями, часткою у статутному (складеному, пайовому) капіталі юридичної особи в розмірі від 10 до 50 відсотків та/або незалежна від формального володіння можливість здійснення рівнозначного впливу на управління чи діяльність юридичної особи;
6) істотна участь на основі формального володіння – пряме та/або опосередковане володіння однією особою самостійно чи спільно з іншими особами 10 і більше відсотками статутного капіталу професійного учасника;
7) істотна участь незалежно від формального володіння – можливість значного або вирішального впливу на управління або діяльність професійного учасника незалежно від того чи є у володінні особи прямо чи опосередковано частка (акції) у статутному капіталі такого професійного учасника;
8) керівник юридичної особи – особа, яка виконує функцію одноосібного виконавчого органу або голова колегіального виконавчого органу, або член ради директорів – головний виконавчий директор юридичної особи;
9) ключовий учасник у структурі власності юридичної особи (далі – ключовий учасник) – будь-яка фізична особа, яка володіє часткою (акціями) у статутному капіталі юридичної особи і водночас:
якщо юридична особа має більше ніж 20 учасників – фізичних осіб, то ключовими учасниками юридичної особи вважаються 20 учасників – фізичних осіб, частки яких є найбільшими, але не менше 2 відсотків;
якщо однакові за розміром частки (пакет акцій) у статутному капіталі юридичної особи належать більше ніж 20 учасникам – фізичним особам, то ключовими учасниками юридичної особи вважаються всі фізичні особи, які володіють частками (акціями) у розмірі 2 і більше відсотків у статутному капіталі такої юридичної особи, або
юридична особа, яка володіє часткою (акціями) у розмірі 2 і більше відсотків у статутному капіталі юридичної особи.
Вважається, що публічна компанія не має ключових учасників;
10) ланцюг володіння часткою (акціями) юридичної особи – склад осіб, які мають участь у юридичній особі, який включає осіб першого і кожного наступного рівня володіння часткою (акціями) юридичної особи;
11) намір набуття істотної участі – намір вчинення юридичною або фізичною особою або групою осіб правочину, що відповідно до умов та предмету такого правочину призведе до набуття істотної участі у професійному учаснику, або подання до НКЦПФР заяви та документів для отримання ліцензії;
12) намір збільшення істотної участі – намір вчинення юридичною або фізичною особою або групою осіб, які є власником(ами) істотної участі у професійному учаснику, правочину, що відповідно до умов та предмету такого правочину призведе до збільшення володіння такою особою або групою осіб істотною участю у професійному учаснику;
13) опосередкована істотна участь – володіння в професійному учаснику, яке настає, якщо особа або група осіб прямо або опосередковано володіє часткою (акціями) у статутному капіталі юридичної особи – власника істотної участі у структурі власності професійного учасника та/або частками (акціями) у статутних капіталах юридичних осіб – прямих власників у структурі власності професійного учасника у такому розмірі, який забезпечує можливість контролювати через цю особу (цих осіб) 10 і більше відсотків статутного капіталу професійного учасника;
14) особа, яка фактично координує діяльність професійного учасника – фізична особа – власник прямої істотної участі або керівник юридичної особи – власника прямої істотної участі, або інша особа, яка згідно відповідного правочину має повноваження з реалізації прав, що належать власнику прямої істотної участі щодо управління діяльністю професійного учасника;
15) піднаглядна особа – професійний учасник або юридична особа, яка подала до НКЦПФР заяву та документи для отримання ліцензії;
16) порогові значення – володіння часткою (акціями) у статутному капіталі юридичної особи у розмірі 10, 25, 50, або 75 і більше відсотків;
17) пряма істотна участь – самостійне або спільне з іншими особами володіння часткою (акціями) у розмірі 10 і більше відсотків статутного капіталу професійного учасника;
18) прямий власник юридичної особи – фізична або юридична особа або група осіб, яка є власником частки (акцій) у статутному капіталі юридичної особи;
19) публічна компанія – юридична особа, створена у формі публічного акціонерного товариства; іноземна юридична особа, що є емітентом акцій, які допущені до торгів принаймні на одній фондовій біржі (регульованому ринку) з переліку іноземних фондових бірж (регульованих ринків), який сформовано відповідно до Порядку формування переліку іноземних фондових бірж (регульованих ринків), на які розповсюджуються вимоги щодо розкриття інформації про кінцевих бенефіціарних власників, затвердженого постановою Кабінету Міністрів України від 13 червня 2023 року № 602;
20) рівень володіння часткою (акціями) юридичної особи – відносини щодо володіння часткою (акціями) у статутному капіталі юридичної особи між такою юридичною особою та її учасниками. Якщо всі учасники юридичної особи є фізичними особами, така юридична особа має лише один рівень володіння часткою (акціями);
21) спільна з іншими особами істотна участь – володіння, яке настає, якщо істотна участь у професійному учаснику в розмірі 10 і більше відсотків його статутного капіталу належить групі осіб на праві спільної власності або сумарно належить групі осіб, які є:
особами, пов'язаними близькими відносинами;
особами, пов'язаними правочином та/або спільними економічними інтересами, відносинами економічної та/або організаційної залежності, що впливатимуть на діяльність професійного учасника;
іншими особами, які спільно набули істотну участь у професійному учаснику або заявили про намір спільного набуття публічно або подали до НКЦПФР заяву, документи та інформацію для отримання погодження спільного наміру набуття істотної участі у професійному учаснику;
22) текстовий формат – формат даних Portable Document Format / A (формат специфікації PDF 1.4 ISO 19005-1:2005) – PDF / А (*.pdf), Rich Text Format – RTF (*.rtf), Excel (.xlsx), Word (.docx);
23) участь особи у статутному капіталі юридичної особи (далі – участь) – пряме та/або опосередковане володіння однією особою самостійно чи спільно з іншими особами часткою (акціями) в статутному капіталі юридичної особи;
24) фідуціарні відносини – відносини між двома або більше особами, за яких одна особа має фідуціарний обов'язок стосовно іншої(их) особи(осіб), а саме обов'язок діяти якнайкраще в інтересах такої особи(осіб).
4. Термін «близькі відносини» застосовується в значенні, наведеному у Законі України «Про ринки капіталу та організовані товарні ринки».
Терміни «траст» та «бездоганна ділова репутація» вживаються у значеннях, наведених у Законі України «Про запобігання та протидію легалізації (відмиванню) доходів, одержаних злочинним шляхом, фінансуванню тероризму та фінансуванню розповсюдження зброї масового знищення».
Термін «збройна агресія» вживається у значенні, наведеному в Законі України «Про оборону України».
Терміни «потенційний конфлікт інтересів», «реальний конфлікт інтересів» вживаються у значеннях, наведених в Законі України «Про запобігання корупції».
Інші терміни у цьому Положенні вживаються у значеннях, наведених у законах України: «Про фінансові послуги та фінансові компанії», «Про державне регулювання ринків капіталу та організованих товарних ринків», «Про ринки капіталу та організовані товарні ринки», «Про запобігання та протидію легалізації (відмиванню) доходів, одержаних злочинним шляхом, фінансуванню тероризму та фінансуванню розповсюдження зброї масового знищення», «Про банки та банківську діяльність» та нормативно-правових актах НКЦПФР.
5. НКЦПФР під час вчинення дій, передбачених цим Положенням, керується такими принципами:
1) рівноцінності сутності та форми (оцінка правочинів, операцій, обставин та подій з точки зору їх суті та форми);
2) співмірності (пропорційності) (урахування обставин і умов конкретної ситуації, щодо якої формується професійне судження та приймається відповідне рішення);
3) обґрунтованого сумніву (здійснення додаткової / поглибленої перевірки / аналізу правочинів, операцій, обставин та/або подій, щодо яких формується професійне судження та приймається відповідне рішення, за наявності обґрунтованого сумніву щодо них);
4) комплексного аналізу (дослідження всіх обставин та умов конкретної ситуації при формуванні професійного судження та прийнятті відповідного рішення).
6. НКЦПФР застосовує своє професійне судження для прийняття постанов, визначених цим Положенням.
Професійне судження формується НКЦПФР з урахуванням визначених у пункті 5 цього Положення принципів.
7. Вимоги цього Положення не застосовуються до банків та Центрального депозитарію цінних паперів.
II. Вимоги до піднаглядної особи, власників істотної участі та осіб, які мають намір набути або збільшити істотну участь
1. Вимоги до піднаглядної особи
8. Юридична особа, яка має намір отримати в НКЦПФР ліцензію або має діючу ліцензію, повинна дотримуватись вимог, встановлених цим Положенням, протягом усього часу, коли вона зберігає свій статус.
9. Структура власності піднаглядної особи має бути розкрита та відповідати критеріям прозорості, встановленим у розділі III цього Положення.
У структурі власності професійного учасника має бути погоджено пряму істотну участь власників не менш ніж 75% статутного капіталу, крім осіб, зазначених у підпункті 1 пункту 44 цього Положення, та при цьому має бути наявний хоча б один кінцевий бенефіціарний власник, крім випадків, коли одним із власників прямої та/або опосередкованої участі у професійному учаснику є держава та/або Національний банк України та/або територіальна громада.
У разі якщо на основі комплексної оцінки структури власності та організаційної структури піднаглядної особи НКЦПФР встановлено, що заявник має у такій піднаглядній особі істотну участь незалежно від формального володіння, такий заявник одночасно з погодженням істотної участі на основі формального володіння повинен отримати погодження НКЦПФР істотної участі незалежно від формального володіння.
10. Ділова репутація піднаглядної особи має відповідати вимогам, встановленим у розділі IV цього Положення.
2. Вимоги до власників істотної участі та осіб, які мають намір набути або збільшити істотну участь
11. Власники істотної участі та особи, які мають намір набути або збільшити істотну участь, повинні відповідати вимогам, встановленим цим Положенням.
12. Структура власності юридичної особи – власника прямої істотної участі у піднаглядній особі та осіб, які мають намір набути або збільшити істотну участь, має бути розкрита та відповідати критеріям прозорості, встановленим у розділі III цього Положення.
13. Ділова репутація юридичної особи – власника прямої істотної участі (юридичної особи, яка має намір набути чи збільшити істотну участь), його кінцевого бенефіціарного власника / контролера (за умови, що він є / буде кінцевим бенефіціарним власником / контролером професійного учасника), а також осіб, які здійснюють управлінські функції в юридичній особі, що знаходиться під контролем юридичної особи – заявника, фізичної особи – власника прямої істотної участі (фізичної особи, яка має намір набути чи збільшити істотну участь) має відповідати вимогам, встановленим у розділі IV цього Положення.
14. У власника істотної участі та особи, яка має намір набути або збільшити істотну участь, має бути відсутній реальний, потенційний конфлікт інтересів або наявна можливість уникнення або врегулювання такого конфлікту інтересів.
15. Власник прямої істотної участі зобов'язаний:
1) бути спроможним забезпечити виконання своїх фінансових зобов'язань;
2) у разі зменшення показників діяльності професійного учасника, що використовуються для вимірювання та оцінки ризиків його діяльності, таким чином, що існує ризик невиконання ним пруденційних нормативів, встановлених НКЦПФР, або виникає ризик неспроможності виконання професійним учасником своїх фінансових зобов'язань, строк виконання яких настав:
надати фінансову допомогу такому професійному учаснику в рамках вжиття заходів з метою приведення його діяльності у відповідність із вимогами законодавства або з метою виконання таким професійним учасником своїх фінансових зобов'язань у розмірі, пропорційному до розміру участі такого власника; або
ініціювати розгляд загальними зборами учасників (акціонерів) питання про ліквідацію такого професійного учасника. У разі якщо загальними зборами не підтримано пропозицію особи, яка має істотну участь у професійному учаснику, прийняти рішення про ліквідацію професійного учасника, така особа зобов'язана виконати дії, передбачені абзацом другим цього підпункту.
16. Фінансовий стан особи, яка має намір набути або збільшити істотну участь, повинен відповідати, зокрема, таким вимогам:
набуття або збільшення істотної участі не призведе до погіршення фінансового стану професійного учасника;
особа спроможна забезпечити виконання своїх фінансових зобов'язань;
у заявника наявні власні кошти у розмірі, достатньому для набуття або збільшення істотної участі у професійному учаснику (не застосовується при набутті істотної участі незалежно від формального володіння, при набутті або збільшенні істотної участі без наміру);
у осіб, які мають намір спільно набути або збільшити істотну участь, наявні власні кошти у розмірі не меншому, ніж величина частини необхідної загальної суми власних коштів, пропорційна частці, що становить розмір участі особи в сукупному розмірі участі всіх осіб, які спільно набувають або збільшують істотну участь (не застосовується при набутті істотної участі незалежно від формального володіння, при набутті або збільшенні істотної участі без наміру).
17. Для особи, яка має намір набути або збільшити істотну участь у професійному учаснику (в тому числі для осіб, які мають намір спільно набути або збільшити істотну участь), розмір власних коштів вважається достатнім для такого набуття або збільшення істотної участі, якщо він є більшим ніж розмір коштів, необхідний для оплати набуття або збільшення істотної участі у професійному учаснику.
18. Набуття або збільшення істотної участі у професійному учаснику повинно здійснюватися за рахунок коштів, джерела походження яких підтверджені.
Джерела походження коштів, що спрямовуються для набуття або збільшення істотної участі у професійному учаснику, є підтвердженими в разі впевненості НКЦПФР у відповідності отриманих документів для здійснення такого висновку в межах професійного судження, що здійснюється в межах повноважень.
19. Документами, які дають змогу зробити висновок про фінансовий стан юридичної особи або фінансовий / майновий стан фізичної особи, є відповідні довідки та звіт з надання впевненості, складені відповідно до Вимог до інформації, що стосується аудиту або огляду фінансової звітності учасників ринків капіталу та організованих товарних ринків, нагляд за якими здійснює Національна комісія з цінних паперів та фондового ринку, затверджених рішенням НКЦПФР від 22 липня 2021 року № 555, зареєстрованих в Міністерстві юстиції України 07 вересня 2021 року за № 1176/36798 (зі змінами).
III. Вимоги до структури власності юридичних осіб
1. Вимоги до розкриття структури власності
20. Структура власності юридичної особи для цілей цього Положення подається до НКЦПФР у формі довідки щодо структури власності юридичної особи (додаток 1), заповненої відповідно до вимог, встановлених у додатку 2.
21. Структура власності юридичної особи відображає інформацію стосовно кожної фізичної та юридичної особи (у тому числі корпоративного інвестиційного фонду (далі – КІФ), недержавного пенсійного фонду (далі – НПФ)), пайового інвестиційного фонду (далі – ПІФ) та компанії з управління активами, яка діє в його інтересах, трасту чи іноземного інвестиційного фонду та/або іншого подібного правового утворення, які є власниками участі в такій юридичній особі у розмірі, визначеному згідно з пунктами 25, 42, 43 цього Положення, та дає змогу встановити всіх її кінцевих бенефіціарних власників (у разі наявності), у тому числі відносини контролю між ними.
22. Структура власності заповнюється щодо всіх:
ключових учасників юридичної особи, створеної у формі акціонерного товариства (всіх засновників юридичної особи на етапі її створення – акціонерного товариства / КІФ);
осіб, які прямо, одноосібно / спільно володіють часткою у статутному капіталі юридичної особи, створеної в іншій формі, ніж у формі акціонерного товариства;
ключових учасників кожної юридичної особи (окрім публічних компаній), створеної у формі акціонерного товариства, яка існує у кожному ланцюгу володіння частками (акціями) юридичної особи (у тому числі КІФ);
осіб, які прямо, одноосібно / спільно володіють часткою у статутному капіталі кожної юридичної особи (окрім публічних компаній), створеної в іншій формі, ніж у формі акціонерного товариства, яка існує у кожному ланцюгу володіння частками (акціями) юридичної особи (у тому числі КІФ);
фізичних та/або юридичних осіб, які незалежно від формального володіння мають можливість значного впливу на осіб, що здійснюють управлінські функції (для КІФ – наглядова рада КІФ, для НПФ – рада НПФ) чи діяльність такої юридичної особи.
23. Невід'ємною частиною довідки щодо структури власності юридичної особи є схематичне зображення структури власності такої особи (далі – схема), приклади складання якої наведені у додатку 3.
24. На схемі наводиться інформація щодо осіб, визначених пунктом 21 цього Положення, відображаються відносини власності між такими особами та розмір їх прямої участі в статутному капіталі в кожній юридичній особі (у тому числі КІФ, НПФ) у кожному ланцюгу володіння участю в юридичній особі, який належить кожній фізичній особі, юридичній особі (у тому числі КІФ, НПФ), ПІФ, трасту, іноземному інвестиційному фонду та/або іншому подібному правовому утворенню, які включені до схеми.
Вимоги щодо відображення інформації у схемі наведені у додатку 4.
25. Розмір участі особи у юридичній особі при одночасному прямому та опосередкованому через іншого прямого власника самостійному або спільному з іншими особами володінні участю у статутному капіталі юридичної особи визначається шляхом додавання розмірів її прямої та опосередкованої участі, яка розраховується згідно з вимогами цього пункту.
Розмір опосередкованої участі особи (групи осіб) в юридичній особі розраховується шляхом множення розміру часток участі осіб за кожним рівнем володіння часткою (акціями) у відповідному ланцюгу володіння часткою (акціями) в юридичній особі за такою формулою:
де
РОУi
-
розмір опосередкованої участі особи (групи осіб) у відповідному (i-му) ланцюзі володіння часткою (акціями) в юридичній особі;
У1
-
розмір прямої участі в юридичній особі, у відсотках;
У2, ... Уn
-
розмір прямої участі особи (групи осіб) в іншій юридичній особі в кожному (починаючи з другого та закінчуючи n-им) рівні володіння часткою (акціями) в юридичній особі, у відсотках;
n
-
кількість рівнів володіння часткою (акціями) в юридичній особі у відповідному ланцюзі володіння часткою (акціями).
Розмір участі особи в юридичній особі, яка має самостійне або спільно з іншими особами опосередковане володіння участю через двох або більше прямих власників участі, розраховується шляхом додавання розмірів всіх часток такого опосередкованого володіння участю, розрахованих згідно з абзацом другим цього пункту, через цих осіб.
Розмір участі групи осіб розраховується шляхом додавання часток всіх цих осіб у структурі власності юридичної особи.
Розмір загальної кількості голосів особи, яка за договором про управління цінними паперами та/або за дорученням акціонера (учасника) юридичної особи набуває права голосу на загальних зборах юридичної особи, розраховується з урахуванням його власної прямої участі шляхом складання кількості голосів, що йому належать, та кількості голосів, які він отримує.
Розмір участі особи в КІФ розраховується виходячи з загальної кількості акцій КІФ, що перебувають в обігу.
Приклади розрахунку розміру участі осіб в структурі власності юридичної особи наведені у додатку 3.
2. Вимоги щодо прозорості структури власності
26. Структура власності юридичної особи для цілей цього Положення має бути прозорою.
27. Структура власності юридичної особи є прозорою за умови одночасного дотримання таких вимог:
1) структура власності розкриває інформацію щодо системи взаємовідносин усіх юридичних та фізичних осіб в структурі власності і надає змогу визначити:
усіх ключових учасників і контролерів кожної юридичної особи (окрім публічних компаній), яка існує у ланцюгу володіння корпоративними правами;
усіх власників істотної участі у професійному учаснику;
відносини контролю між усіма вказаними особами;
2) у структурі власності відсутні конструкції щодо взаємного володіння часткою (акціями) у статутному капіталі однієї особи в іншій (зустрічні інвестиції);
3) у структурі власності відсутні конструкції щодо можливості взаємного значного впливу однієї особи на іншу незалежно від формального володіння;
4) у структурі власності у будь-якому ланцюгу володіння часткою (акціями) юридичної особи відсутній КІФ, який є власником частки (акцій) у статутному капіталі компанії з управління активами, яка на підставі відповідного договору здійснює управління активами такого фонду;
5) у структурі власності розкрито інформацію про траст, якщо він є у структурі;
6) у структурі власності відсутні особи, які мають право володіти, користуватись та розпоряджатись правами, що становлять істотну участь у професійному учаснику, але при цьому діють за вказівками кінцевих бенефіціарних власників та/або контролерів такого професійного учасника, інформація про яких не розкрита (ця вимога не застосовується до публічних компаній в структурі власності піднаглядної особи);
7) власниками істотної участі в юридичній особі та/або юридичною особою не було порушено вимог законодавства щодо необхідності погодження набуття / збільшення істотної участі;
8) у структурі власності відсутні:
юридичні особи, створені відповідно до законодавства держави та/або є резидентами держави, що здійснює збройну агресію проти України;
особи, до яких або до посадових осіб яких застосовано спеціальні економічні та інші обмежувальні заходи (санкції) відповідно до Закону України «Про санкції»;
особи, які або посадові особи яких включені до переліку осіб, пов'язаних з провадженням терористичної діяльності, або стосовно яких застосовано міжнародні санкції;
особи, до яких або до посадових осіб яких застосовані санкції згідно з резолюціями Ради Безпеки Організації Об'єднаних Націй, інших міжнародних організацій, рішеннями Ради Європейського Союзу, інших міждержавних об'єднань, членом (учасником) яких є Україна, що передбачають обмеження або заборону торговельних та/або фінансових операцій;
особи, які мають громадянство (підданство) держави, що здійснює збройну агресію проти України, та/або особи, місцем постійного проживання (перебування, реєстрації) яких є держава, що здійснює збройну агресію проти України (крім осіб, які проживають на території України на законних підставах);
особи, які не відповідають вимогам, що встановлені для них законодавством;
особи, підконтрольні особам, зазначеним у цьому підпункті, або мають таких осіб серед власників істотної участі.
IV. Вимоги до ділової репутації
28. Ділова репутація заявника – юридичної особи повинна відповідати таким вимогам (ознакам):
1) особу (або юридичну особу, щодо якої особа здійснює контроль) не було звільнено з посади за порушення законодавства про захист прав споживачів фінансових послуг, від виконання функцій довірчого власника трасту або інших фідуціарних обов'язків (обов'язків діяти якнайкраще в інтересах третіх осіб) чи будь-яких інших аналогічних відносин на ринках капіталу;
2) відсутні факти, встановлені відповідним державним органом, надання особою безпосередньо або через третіх осіб державному органу недостовірної інформації про себе, яка вплинула або могла вплинути на прийняття цим державним органом рішення (застосовується протягом трьох років із дня надання такої інформації);
3) відсутні факти визнання особи банкрутом або набрання законної сили рішенням про примусову ліквідацію, або припинення дії (анулювання) ліцензії за вчинення правопорушення на ринках фінансових послуг та/або ринках капіталу та організованих товарних ринках;
4) відсутні факти перебування протягом більше шести місяців у складі органу управління іноземної(ого) фінансової установи та/або професійного учасника до прийняття уповноваженим органом відповідної держави рішення про визнання такої(ого) фінансової установи та/або професійного учасника неплатоспроможною(им) або банкрутом, або набрання законної сили рішенням про примусову ліквідацію, або припинення дії (анулювання) ліцензії за вчинення правопорушення на ринках капіталу та організованих товарних ринках, або визнання банку неплатоспроможним, або про відкликання ліцензії на здійснення банківської / кредитної діяльності (крім відкликання ліцензії під час ліквідації іноземного банку за ініціативою власників);
5) у особи була відсутня можливість незалежно від виконання обов'язків і володіння участю надавати обов'язкові вказівки або іншим чином визначати чи істотно впливати на дії іноземної фінансової установи / професійного учасника станом на будь-яку дату протягом року до прийняття уповноваженим органом іноземної держави рішення про визнання такої фінансової установи / професійного учасника неплатоспроможною(им) чи банкрутом або набрання законної сили рішення про примусову ліквідацію чи припинення дії (анулювання) ліцензії за вчинення правопорушення на ринках фінансових послуг та/або ринках капіталу та організованих товарних ринках, або про визнання банку неплатоспроможним чи відкликання ліцензії на здійснення банківської / кредитної діяльності (крім відкликання ліцензії під час ліквідації іноземного банку за ініціативою власників);
6) відсутні факти припинення повноважень (звільнення) особи чи її переведення на іншу посаду протягом останніх трьох років, якщо йому передувала вимога відповідного державного органу, у тому числі уповноваженого органу іноземної держави, щодо заміни цієї особи на посаді в зв'язку з неналежним виконанням особою повноважень, яке призвело до порушення фінансовою установою та/або професійним учасником законодавства;
7) особою не вчинено порушення вимог банківського, фінансового, валютного законодавства, законодавства з питань фінансового моніторингу, законодавства про акціонерні товариства, законодавства про захист прав споживачів, що сталися з вини такої особи шляхом її дії або бездіяльності та завдали матеріальної шкоди законним правам та інтересам інших осіб, а також грубі або системні порушення на ринках капіталу та організованих товарних ринках;
8) відсутні факти невідповідності особи вимогам до ділової репутації, встановлені за результатами оцінки, проведеної НКЦПФР або Національним банком України;
9) до особи не застосовувались персональні економічні та інші обмежувальні заходи (санкції) згідно з резолюціями Ради Безпеки Організації Об'єднаних Націй, інших міжнародних організацій, рішень Ради Європейського Союзу, інших міждержавних об'єднань, членом (учасником) яких є Україна, що передбачають обмеження або заборону торговельних та/або фінансових операцій, органів іноземних держав (крім держав, що здійснюють збройну агресію проти України) або України (для цілей цього підпункту особа вважається такою, до якої не застосовувалися зазначені заходи, якщо після їх скасування пройшло три роки);
10) особа не позбавлялась в установленому законодавством порядку права займатися певною діяльністю (для цілей цього пункту особа вважається такою, що не позбавлена права займатися певною діяльністю, після закінчення строку, на який здійснювалося позбавлення такого права);
11) особа не включена у встановленому законодавством порядку до переліку осіб, пов'язаних із провадженням терористичної діяльності, або стосовно яких застосовано міжнародні санкції;
12) відсутні факти порушення особою вимог законодавства щодо необхідності погодження набуття / збільшення істотної участі у фінансовій установі та/або професійному учаснику;
13) відсутні факти порушення особою вимог статті 25 Закону України «Про товариства з обмеженою та додатковою відповідальністю», а для особи, яка за організаційно-правовою формою є акціонерним товариством, вимог статті 105 Закону України «Про акціонерні товариства»;
14) стосовно особи (або юридичної особи, щодо якої особа здійснює контроль) відсутні вироки у справах щодо злочинів проти власності, у сфері господарської діяльності, у сфері службової діяльності та професійної діяльності, пов'язаної з наданням публічних послуг, у сфері використання електронно-обчислювальних машин (комп'ютерів), систем та комп'ютерних мереж і мереж електрозв'язку (якщо судимість за такі злочини не знята або не погашена в порядку, визначеному законодавством), триваючі досудові розслідування в рамках кримінальних проваджень у таких злочинах, спори, пов'язані з господарською діяльністю, стороною яких у порядку адміністративного або цивільного судочинства виступає така особа, дисциплінарні провадження, включаючи відсторонення від займаної посади керівника юридичної особи, триваючі провадження у справі про банкрутство або неплатоспроможність та інші подібні процедури стосовно такої особи;
15) стосовно особи (або юридичної особи, щодо якої особа здійснює контроль) відсутні провадження будь-яких контролюючих органів у справах щодо такої особи, виконавчі провадження (як до боржника), процедури застосування санкцій чи справи, пов'язані з правопорушеннями на ринку фінансових послуг, що тривають;
16) у особи (або юридичної особи, щодо якої особа здійснює контроль) не було відкликано, зупинено дію або припинено дію (анульовано) ліцензій, скасовано реєстрацію, припинено чи зупинене членство, анульовано сертифікат, дозвіл, авторизацію, членство чи дію документів за вчинення правопорушення на ринках фінансових послуг та/або ринках капіталу та організованих товарних ринках;
17) особу (або юридичну особу, щодо якої особа здійснює контроль) не було виключено з об'єднань професійних учасників ринків капіталу та організованих товарних ринків, професійних об'єднань та асоціацій, крім випадку її виключення за власною заявою, якщо відповідно до закону участь у таких об'єднаннях та асоціаціях не є обов'язковою, як вид застосування заходу дисциплінарного впливу в зв'язку з виявленням порушень законодавства;
18) відсутні факти здійснення особою (або юридичною особою, щодо якої особа здійснює контроль) операції(ій), пов'язаної(их) з безпосереднім провадженням професійної діяльності на ринках капіталу та організованих товарних ринках, для здійснення якої(их) необхідна наявність відповідної ліцензії, без ліцензії на провадження відповідного виду діяльності в межах такої професійної діяльності, або провадження відповідного виду діяльності, що підлягає ліцензуванню, на підставі ліцензії, іншої ніж та, що надає право на провадження такого виду діяльності;
19) особою не були порушені вимоги частини дев'ятнадцятої статті 74 Закону України «Про ринки капіталу та організовані товарні ринки»;
20) відсутні інші ознаки невідповідності ділової репутації вимогам, визначеним відповідними державними органами (у тому числі відповідними іноземними державними органами), та виявлені відносно періодів роботи особи на ринках фінансових послуг та/або ринках капіталу та організованих товарних ринках, державне регулювання щодо яких здійснюють відповідні державні органи.
29. Ділова репутація заявника – фізичної особи має відповідати таким вимогам (ознакам):
1) особа повинна мати бездоганну ділову репутацію у розумінні Закону України «Про запобігання та протидію легалізації (відмиванню) доходів, одержаних злочинним шляхом, фінансуванню тероризму та фінансуванню розповсюдження зброї масового знищення» (наявність ознаки встановлюється за останні три календарні роки, що передують оцінці ділової репутації особи);
2) відсутні факти припинення повноважень (звільнення) особи чи її переведення на іншу посаду, якщо йому передувала вимога відповідного державного органу, у тому числі уповноваженого органу іноземної держави, щодо заміни цієї особи на посаді у зв'язку з неналежним виконанням нею своїх посадових обов'язків, яке призвело до порушення фінансовою установою / професійним учасником вимог законодавства (наявність ознаки встановлюється за останні три календарні роки, що передують оцінці ділової репутації особи);
3) особу не було звільнено з роботи (у тому числі з роботи в іноземних юридичних особах) протягом останніх п'яти років за систематичне або одноразове грубе порушення нею своїх посадових обов'язків та/або правил трудового розпорядку, порушення законодавства про запобігання корупції, вчинення розкрадання, зловживання владою / службовим становищем або іншого правопорушення (при роботі в юридичних особах – резидентах України – звільнення на підставі пунктів 3, 4, 7, 8 частини першої статті 40, пунктів 1, 11, 2, 3 частини першої статті 41, абзацу дев'ятого частини першої статті 431 та статті 45 Кодексу законів про працю України, а також з аналогічних підстав, визначених спеціальними законами);
4) особу (юридичну особу, контролером або членом виконавчого органу якої була особа) не було звільнено з посади за порушення законодавства про захист прав споживачів фінансових послуг, від виконання функцій повіреного (управителя) траста або інших фідуціарних обов'язків (обов'язків діяти якнайкраще в інтересах третіх осіб) чи будь-яких інших аналогічних відносин на ринках капіталу;
5) відсутні факти, встановлені відповідним державним органом, надання особою безпосередньо або через третіх осіб державному органу недостовірної інформації про себе, яка вплинула або могла вплинути на прийняття цим державним органом рішення (застосовується протягом трьох років із дня надання такої інформації);
6) відсутні факти перебування протягом більше шести місяців на посаді керівника фінансової установи / професійного учасника або посадової особи системи внутрішнього контролю такої фінансової установи / професійного учасника (або тимчасового виконання обов'язків за посадою) протягом року, що передує даті рішення про визнання такої фінансової установи / професійного учасника банкрутом або набрання законної сили рішення про примусову ліквідацію чи припинення дії (анулювання) ліцензії за вчинення правопорушення на ринках фінансових послуг та/або ринках капіталу та організованих товарних ринках, або про віднесення банку до категорії неплатоспроможних чи відкликання в банку банківської ліцензії за ініціативою Національного банку України (крім відкликання банківської ліцензії у зв'язку з нездійсненням банком жодної банківської операції протягом року з дня її отримання або під час ліквідації банку чи припиненні здійснення банківської діяльності без припинення юридичної особи за ініціативою власників);
7) у особи була відсутня можливість незалежно від обіймання посад і володіння участю у фінансовій установі / професійному учаснику надавати обов'язкові вказівки або іншим чином визначати чи істотно впливати на дії такої фінансової установи / професійного учасника станом на будь-яку дату протягом року, що передує даті рішення про визнання її / його банкрутом або набрання законної сили рішенням про примусову ліквідацію чи припинення дії (анулювання) ліцензії за вчинення правопорушення на ринках фінансових послуг та/або ринках капіталу та організованих товарних ринках, або про віднесення банку до категорії неплатоспроможних чи відкликання в банку банківської ліцензії за ініціативою Національного банку України (крім відкликання банківської ліцензії у зв'язку з нездійсненням банком жодної банківської операції протягом року з дня її отримання або під час ліквідації банку чи припиненні здійснення банківської діяльності без припинення юридичної особи за ініціативою власників);
8) відсутні факти перебування протягом більше шести місяців у складі органу управління або на посаді посадової особи системи внутрішнього контролю іноземної фінансової установи / професійного учасника протягом року до прийняття уповноваженим органом відповідної держави рішення про визнання такої фінансової установи / професійного учасника неплатоспроможної(им) чи банкрутом або набрання законної сили рішенням про примусову ліквідацію чи припинення дії (анулювання) ліцензії за вчинення правопорушення на ринках фінансових послуг та/або ринках капіталу та організованих товарних ринках або про визнання банку неплатоспроможним чи відкликання ліцензії на здійснення банківської / кредитної діяльності (крім відкликання ліцензії під час ліквідації іноземного банку за ініціативою власників);
9) у особи була відсутня можливість незалежно від обіймання посад і володіння участю надавати обов'язкові вказівки або іншим чином визначати чи істотно впливати на дії іноземної фінансової установи / професійного учасника станом на будь-яку дату протягом року до прийняття уповноваженим органом іноземної держави рішення про визнання такої фінансової установи / професійного учасника неплатоспроможною(им) чи банкрутом або набрання законної сили рішення про примусову ліквідацію чи припинення дії (анулювання) ліцензії за вчинення правопорушення на ринках фінансових послуг та/або ринках капіталу та організованих товарних ринках, або про визнання банку неплатоспроможним чи відкликання ліцензії на здійснення банківської / кредитної діяльності (крім відкликання ліцензії під час ліквідації іноземного банку за ініціативою власників);
10) відсутні факти порушення вимог банківського, фінансового, валютного законодавства, законодавства з питань фінансового моніторингу, законодавства про акціонерні товариства, законодавства про захист прав споживачів, що сталися з вини фізичної особи або юридичної особи, працівником якої була така особа, внаслідок її дії або бездіяльності та завдали матеріальної шкоди законним правам та інтересам інших осіб, а також грубі або системні порушення на ринках капіталу та організованих товарних ринках;
11) відсутні факти невідповідності діяльності особи вимогам до ділової практики та/або професійної етики;
12) до особи не застосовувались персональні економічні та інші обмежувальні заходи (санкції) згідно з резолюціями Ради Безпеки Організації Об'єднаних Націй, інших міжнародних організацій, рішень Ради Європейського Союзу, інших міждержавних об'єднань, членом (учасником) яких є Україна, що передбачають обмеження або заборону торговельних та/або фінансових операцій, органів іноземних держав (крім держав, що здійснюють збройну агресію проти України у значенні, наведеному у статті 1 Закону України «Про оборону України») або України (для цілей цього пункту особа вважається такою, до якої не застосовувалися зазначені заходи, якщо після їх скасування пройшло три роки);
13) особа не включена у встановленому законодавством порядку до переліку осіб, пов'язаних із провадженням терористичної діяльності, або стосовно яких застосовано міжнародні санкції;
14) відсутні факти обіймання особою посади (виконання обов'язків за посадами) без отримання погодження державних органів, передбаченого законодавством;
15) відсутні факти порушення особою вимог законодавства щодо необхідності погодження набуття / збільшення істотної участі у фінансовій установі та/або професійному учаснику;
16) особа не позбавлялась в установленому законодавством порядку права обіймати певні посади або займатися певною діяльністю (для цілей цього абзацу особа вважається такою, що не позбавлялась права обіймати певні посади або займатися певною діяльністю, якщо строк, на який здійснювалося позбавлення зазначеного права, закінчився до проведення оцінки її ділової репутації);
17) стосовно особи (або юридичної особи, контролером або членом виконавчого органу якої була особа) відсутні вироки у справах щодо злочинів у сфері господарської діяльності, триваючі досудові розслідування в рамках кримінальних проваджень у таких злочинах, спори, пов'язані з господарською діяльністю, стороною яких у порядку адміністративного або цивільного судочинства виступає така особа, дисциплінарні провадження, включаючи відсторонення від займаної посади керівника юридичної особи, триваючі провадження у справі про банкрутство або неплатоспроможність та інші подібні процедури стосовно такої особи;
18) стосовно особи (або юридичної особи, контролером або членом виконавчого органу якої була особа) відсутні провадження будь-яких контролюючих органів у справах щодо такої особи, виконавчі провадження, процедури застосування санкцій чи справи, пов'язані з правопорушеннями на ринку фінансових послуг, що тривають;
19) у особи (або юридичної особи, контролером або членом виконавчого органу якої була особа) не було відкликано, зупинено дію або припинено (анульовано) дію ліцензій, скасовано реєстрацію, припинено чи зупинене членство, анульовано сертифікат, дозвіл, авторизацію, членство чи дію документів за вчинення правопорушення на ринках фінансових послуг та/або ринках капіталу та організованих товарних ринках;
20) особу, юридичну особу, в якій така особа була контролером або членом виконавчого органу, не було виключено зі складу об'єднань професійних учасників ринків капіталу та організованих товарних ринків, професійних об'єднань та асоціацій як вид застосування заходу дисциплінарного впливу в зв'язку з виявленням порушень законодавства;
21) особа не виконує(вала) повноваження одноосібного виконавчого органу, не є(була) головою або членом колегіального виконавчого органу, головою або членом наглядової ради (або іншого органу, відповідального за здійснення нагляду) юридичної особи, щодо якої існують факти здійснення операції(ій), пов'язаної(их) з безпосереднім провадженням професійної діяльності на ринках капіталу та організованих товарних ринках, для здійснення якої(их) необхідна наявність відповідної ліцензії, без ліцензії на провадження відповідного виду діяльності в межах такої професійної діяльності, або провадження відповідного виду діяльності, що підлягає ліцензуванню, на підставі ліцензії, іншої ніж та, що надає право на провадження такого виду діяльності;
22) відсутні інші ознаки невідповідності ділової репутації вимогам, визначеним відповідними державними органами (у тому числі відповідними іноземними державними органами) та виявлені відносно періодів роботи особи на ринках фінансових послуг та/або ринках капіталу та організованих товарних ринках, державне регулювання щодо яких здійснюють відповідні державні органи;
23) особою не були порушені вимоги частини дев'ятнадцятої статті 74 Закону України «Про ринки капіталу та організовані товарні ринки».
30. Відповідність / невідповідність ділової репутації особи ознакам, зазначеним у пунктах 28 та 29 цього Положення, встановлюється за останні десять календарних років, що передують проведенню її оцінки (включаючи день початку проведення такої оцінки), за винятком вимог, зазначених у:
підпунктах 2, 6 пункту 28 та підпунктах 1, 2, 5 пункту 29 цього Положення, відповідність / невідповідність щодо яких встановлюється за останні три роки, що передують оцінці ділової репутації особи (включаючи день початку проведення такої оцінки);
підпункті 15 пункту 28 та підпункті 18 пункту 29 цього Положення, відповідність / невідповідність щодо яких встановлюється станом на дату подання заяви та документів відповідно до цього Положення.
31. Особа має право надати додаткові відомості та документи, що підтверджують відповідність її ділової репутації вимогам цього розділу.
32. Особа, яка вважає, що з поважних причин до неї не повинні застосовуватися певні ознаки відповідності ділової репутації (крім ознаки відповідності бездоганній діловій репутації) вимогам, зазначеним у цьому розділі, має право надати з цього приводу до НКЦПФР обґрунтовану заяву в електронній формі із дотриманням вимог Закону України «Про електронні документи та електронний документообіг», яка підлягає розгляду у строки та в порядку, визначені у Законі України «Про адміністративну процедуру». За результатами розгляду заяви НКЦПФР приймає постанову про незастосування до особи певних ознак відповідності ділової репутації вимогам, зазначеним у цьому розділі, або про відмову у задоволенні заяви із зазначенням причин.
V. Вимоги щодо погодження істотної участі
1. Загальні вимоги
33. Набуття або збільшення істотної участі у піднаглядній особі не має призводити до порушення вимог до структури власності, встановлених цим Положенням.
34. Особа або група осіб повинна(і) погодити з НКЦПФР набуття або збільшення істотної участі у піднаглядній особі (включно з набуттям або збільшенням істотної участі незалежно від формального володіння) незалежно від того, яким чином така істотна участь набувається або збільшується, крім випадків, передбачених цим Положенням.
35. Особа або група осіб, яка(і) має(мають) намір набути або збільшити істотну участь у професійному учаснику, повинна(і) до набуття або збільшення істотної участі надати заяву за формою, встановленою додатками 5 або 6, документи та інформацію на отримання погодження НКЦПФР такого наміру.
Особа або група осіб, яка(і) є власником(ами) у юридичній особі, яка подала до НКЦПФР заяву та документи на отримання ліцензії, вважаються такими, що погодили істотну участь у професійному учаснику у випадку отримання такою юридичною особою відповідної ліцензії.
36. Істотна участь, набута або збільшена у випадках, передбачених цим пунктом, вважається набутою або збільшеною без наміру (далі – набуття або збільшення істотної участі без наміру).
До випадків набуття або збільшення істотної участі без наміру належать, зокрема:
1) спадкування та правонаступництво;
2) придбання акцій професійного учасника за результатами придбання контрольного пакета акцій відповідно до Закону України «Про акціонерні товариства»;
3) набуття або збільшення істотної участі у результаті зменшення статутного капіталу професійного учасника шляхом анулювання раніше викуплених таким професійним учасником акцій (часток) та зменшення їх загальної кількості, у випадку, коли особа голосувала проти прийняття загальними зборами рішення про зміну розміру статутного капіталу;
4) одноосібне набуття істотної участі кожною або однією з осіб, які спільно володіли істотною участю у професійному учаснику, у результаті припинення правовідносин, у зв'язку з якими НКЦПФР погодила таким особам спільне набуття істотної участі в такому професійному учаснику;
5) рішення суду;
6) виникнення значного впливу незалежно від формального володіння на управління або діяльність професійного учасника;
7) укладання правочину, який згідно з умовами правочину прямо не передбачає набуття істотної участі у професійному учаснику;
8) встановлення опіки над майном особи, визнаної безвісно відсутньою або зниклою безвісти за особливих обставин.
Особа або група осіб, яка(і) набула(и) або збільшила(и) істотну участь у професійному учаснику без наміру, мають погодити з НКЦПФР відповідно до вимог цього Положення або відчужити відповідну набуту чи збільшену істотну участь.
37. У разі виявлення серед власників істотної участі професійного учасника особи або групи осіб, яка(і) набула(и) або збільшила(и) істотну участь у такому професійному учаснику без отримання постанови НКЦПФР про погодження істотної участі, наміру її набуття або збільшення, такий професійний учасник протягом п'ятнадцяти робочих днів з дня отримання такої інформації (або з дня, коли була можливість отримати таку інформацію) зобов'язаний надати НКЦПФР офіційним каналом зв'язку інформацію у довільній формі про:
1) особу(іб), яка(і) набула(и) або збільшила(и) істотну участь без отримання погодження;
2) наявність / відсутність у особи(іб) наміру відчужити непогоджену частку (акції);
3) строк, протягом якого особа(и) планує(ють) відчужити набуту(і) частку (акції), що не може становити більше року.
Якщо згідно наданої до НКЦПФР інформації особа або групи осіб, яка(і) набула(и) або збільшила(и) істотну участь у професійному учаснику без отримання погодження, не має наміру відчужувати непогоджену частку (акції), то така(і) особа(и) протягом 85 робочих днів (95 робочих днів для іноземної(их) юридичної(их) особи(іб), фізичної(их) особи(іб) – іноземця(ів)) з дня направлення НКЦПФР зазначеної інформації, має(мають) подати заяву та відповідні документи для отримання погодження набутої або збільшеної істотної участі відповідно до вимог цього розділу.
38. Заявник для погодження набуття або збільшення істотної участі у професійному учаснику у розмірі до 25% крім документів, передбачених пунктами 46–50 цього Положення, повинен додатково надати НКЦПФР у довільній формі інформацію про:
1) період, протягом якого заявник має намір володіти своєю істотною участю у такому професійному учаснику після її набуття та будь-які наміри заявника збільшити, зменшити або підтримувати рівень свого володіння участю на найближчий рік;
2) наміри заявника стосовно такого професійного учасника, включаючи те, чи має він намір здійснювати будь-яку форму впливу на нього, опис такого впливу та обґрунтування такої дії;
3) готовність фінансово підтримувати такого професійного учасника додатковими власними коштами, якщо це необхідно для розвитку його діяльності або у разі фінансових труднощів.
39. Заявник для погодження набуття або збільшення істотної участі у професійному учаснику у розмірі від 25% до 50% крім документів, передбачених пунктами 46–50, та інформації, передбаченої пунктом 38 цього Положення, повинен додатково надати НКЦПФР у довільній формі:
1) детальний опис впливу, який заявник має намір здійснити на фінансове становище такого професійного учасника, включаючи політику щодо дивідендів, стратегічного розвитку та використання ресурсів такого професійного учасника;
2) опис намірів та очікувань заявника щодо такого професійного учасника в найближчі 3 роки, який охоплює всі елементи, зазначені в пункті 38 цього Положення.
40. Заявник для погодження набуття або збільшення істотної участі у професійному учаснику у розмірі, що досягне або перевищить 50%, крім документів, передбачених пунктами 46–50 цього Положення, повинен надати до НКЦПФР бізнес-план (бізнес-стратегію) подальшої діяльності такого професійного учасника, який повинен включати:
1) план стратегічного розвитку професійного учасника, який повинен, зокрема, містити інформацію про:
загальну мету набуття або збільшення істотної участі;
середньострокову фінансову мету, яка може бути викладена відносно дохідності власного капіталу, співвідношення витрат та прибутку, прибутку на акцію (частку) або відносно інших умов, залежно від обставин;
можливу переорієнтацію діяльності, профілю основних клієнтів та можливий перерозподіл коштів або ресурсів, які, як очікується, матимуть вплив на професійного учасника;
загальні процеси для включення та інтеграції професійного учасника в структуру групи компаній (за наявності групи) заявника, включаючи опис основних взаємодій, які будуть проводитися з іншими юридичними особами групи компаній, а також опис політики, яка регулює внутрішні відносини такої групи компаній;
2) прогнозовані фінансові показники професійного учасника, які як на індивідуальній, так і на консолідованій основі включають в себе, зокрема, такі дані на наступні три роки:
прогнозований баланс;
прогнозний рівень пруденційних показників;
інформацію про рівень ризику, включаючи кредитні, ринкові та операційні ризики, а також інші ризики;
інформацію про очікувані фінансові операції в межах групи компаній (за наявності групи);
3) опис впливу набуття або збільшення істотної участі на корпоративне управління та загальну організаційну структуру професійного учасника, який має, зокрема, включати опис впливу на:
склад та обов'язки виконавчого органу чи наглядової ради із зазначенням інформації про осіб, які будуть призначені керувати діяльністю професійного учасника;
склад та обов'язки основних комітетів, у разі їх створення наглядовою радою, включаючи: комітет з питань призначень; комітет з управління ризиками; комітет з питань аудиту; комітет з питань визначення винагороди посадовим особам товариства;
адміністративні, бухгалтерські процедури та внутрішній контроль, включаючи зміни в процедурах та системах, які стосуються бухгалтерського обліку, внутрішнього аудиту, управління ризиками, дотримання правил боротьби з легалізацією (відмиванням) доходів, одержаних злочинним шляхом, фінансуванням тероризму та/або розповсюдження зброї масового знищення, а також визначення ключових функцій внутрішнього аудитора, комплаєнс-офіцера та ризик-менеджера;
загальні IT-системи та організацію інформаційного управління, включаючи будь-які зміни, що стосуються політики IT-аутсорсингу, схем зображення руху інформації, документів, баз даних, внутрішнього та зовнішнього програмного забезпечення та основних процедур та інструментів безпеки даних та систем, таких як резервне копіювання, планування неперервності та можливість відновлення чи контролю ланцюга даних;
політику, що регулює аутсорсинг, включаючи інформацію про відповідні сфери, вибір постачальників послуг, а також відповідні права та обов'язки сторін у контракті з аутсорсингом, такі як аудиторські процедури та якість послуг, що очікуються від постачальника;
будь-яку іншу відповідну інформацію, яка стосується впливу набуття або збільшення істотної участі на корпоративне управління та загальну організаційну структуру професійного учасника, включаючи будь-які зміни щодо прав голосу акціонерів.
41. У разі якщо вплив, що здійснюється заявником шляхом володіння участю у професійному учаснику, ґрунтуючись на комплексній оцінці структури власності такого професійного учасника, проведеної з урахуванням вимог пунктів 25, 42, 43 цього Положення, буде еквівалентний впливу, що здійснюється при володінні участю у розмірах, визначених в пунктах 38–40 цього Положення, то такий заявник повинен надати інформацію та документи, передбачені для відповідних рівнів володіння істотної участі.
42. При визначенні наявності значного впливу особи на діяльність юридичної особи незалежно від формального володіння враховуються такі критерії:
1) можливість змінювати керівника або осіб, які призначаються до органу управління юридичної особи;
2) можливість ухвалювати та/або безпосередньо впливати на ухвалення управлінських рішень;
3) наявність у особи довіреності(ей), яка(і) надає(ють) право представляти інтереси власника(ів), істотна участь у юридичній особі якого(их) становить менше 50 відсотків;
4) наявність фінансових відносин або родинних зв'язків між особою та особами органів управління юридичної особи, які дозволяють такій особі здійснювати значний вплив на господарську діяльність юридичної особи;
5) повноваження особи в межах групи компаній, до якої входить юридична особа, які значно впливають на господарську діяльність юридичної особи.
Участь особи в юридичній особі, яка незалежно від формального володіння має можливість значного впливу на управління чи діяльність юридичної особи, прирівнюється до одного з таких розмірів:
10 відсоткам у разі відповідності особи одному з критеріїв, встановлених цим пунктом (крім підпунктів 1, 3 цього пункту);
25 відсоткам у разі відповідності особи критерію, встановленому підпунктом 1 цього пункту, або двом чи більше критеріям, встановленим цим пунктом;
від 10 до 50 відсоткам у разі відповідності особи критерію, встановленому підпунктом 3 цього пункту, вказується розмір участі згідно з розміром, зазначеним у відповідній(их) довіреності(ях).
43. При визначенні наявності вирішального впливу особи на діяльність юридичної особи незалежно від формального володіння враховуються такі критерії:
1) можливість змінювати керівника або осіб, які призначаються до органу управління юридичної особи, що матиме вирішальний вплив на результати голосування та рішення органів управління юридичної особи;
2) можливість ухвалювати та/або безпосередньо впливати на ухвалення управлінських рішень, укладання та/або виконання правочинів, які мають вирішальний вплив на господарську діяльність юридичної особи, у тому числі здійснення та/або блокування операцій з активами такої юридичної особи, наявність у особи права першого підпису (за умови наявності одночасно участі в юридичній особі);
3) наявність у особи довіреності(ей), яка(і) надає(ють) право представляти інтереси кінцевого бенефіціарного власника юридичної особи;
4) наявність фінансових відносин або родинних зв'язків між особою та особами органів управління юридичної особи, які дозволяють особі здійснювати вирішальний вплив на господарську діяльність юридичної особи;
5) повноваження особи в межах групи компаній, до якої входить юридична особа, які дозволяють особі здійснювати вирішальний вплив на господарську діяльність юридичної особи, у тому числі здійснення та/або блокування операцій з активами такої юридичної особи.
Участь особи в юридичній особі, яка незалежно від формального володіння має можливість вирішального впливу на управління чи діяльність юридичної особи, прирівнюється до одного з таких розмірів:
50 відсоткам у разі відповідності особи одному з критеріїв, встановлених цим пунктом (крім підпунктів 1, 3 цього пункту);
75 відсоткам у разі відповідності особи критерію, встановленому підпунктом 1 цього пункту, або двом чи більше критеріям, встановленим цим пунктом;
50–100 відсоткам у разі відповідності особи критерію, встановленому підпунктом 3 цього пункту, вказується розмір участі згідно з розміром, зазначеним у відповідній(их) довіреності(ях).
44. Набуття або збільшення істотної участі у професійному учаснику не потребує погодження НКЦПФР, якщо:
1) особа набула або збільшила істотну участь у професійному учаснику до встановлення законодавством України вимог щодо необхідності отримання такого погодження;
2) особа, яка має істотну участь у професійному учаснику, погоджену НКЦПФР / Національною комісією, що здійснює державне регулювання у сфері ринків фінансових послуг (далі – Нацкомфінпослуг) / Державною комісією, що здійснює державне регулювання у сфері ринків фінансових послуг (далі – Держкомфінпослуг), має намір додатково придбати акції (збільшити частку) професійного учасника в розмірі, що не перевищуватиме кожний наступний рівень порогових значень, визначених у пунктах 38–40 цього Положення;
3) істотна участь у професійному учаснику набувається або збільшується державою / територіальною громадою в особі відповідного суб'єкта управління об'єктами державної / комунальної власності. При цьому, суб'єкт управління об'єктами державної / комунальної власності повинен не пізніше десяти робочих днів з дня набуття або збільшення такої істотної участі повідомити НКЦПФР про таке набуття або збільшення істотної участі з доданням копій підтвердних документів;
4) особа набула або збільшила істотну участь у професійному учаснику опосередковано через публічну компанію;
5) особа, яка має істотну участь у професійному учаснику, погоджену НКЦПФР / Нацкомфінпослуг / Держкомфінпослуг, змінює тип участі (з прямої на опосередковану чи навпаки) таким чином, що загальний розмір участі такої особи не дорівнюватиме та не перевищуватиме кожний з рівнів порогових значень, визначених у пунктах 38–40 цього Положення;
6) особа змінила володіння істотною участю (пряму чи опосередковану) у професійному учаснику, яке погоджено НКЦПФР / Нацкомфінпослуг / Держкомфінпослуг, на істотну участь в такому професійному учаснику незалежно від формального володіння таким чином, що загальний розмір істотної участі особи незалежно від формального володіння не перевищуватиме погоджений.
45. Юридична або фізична особа, яка без отримання погодження НКЦПФР набула істотну участь у професійному учаснику таким чином, що стала прямо самостійно чи спільно з іншими особами володіти 10, 25, 50, 75 і більше відсотками його статутного капіталу (правом голосу акцій (часток) у його статутному капіталі у зазначеному розмірі) та/або незалежно від формального володіння почала справляти значний вплив на управління або діяльність такого професійного учасника, не має права голосу за такими акціями (частками) до погодження відповідного набуття або збільшення.
Юридична або фізична особа, яка без отримання погодження НКЦПФР збільшила участь у професійному учаснику таким чином, що стала прямо самостійно чи спільно з іншими особами володіти 10, 25, 50, 75 і більше відсотками його статутного капіталу (правом голосу часток (акцій) у його статутному капіталі у зазначеному розмірі) та/або незалежно від формального володіння почала справляти значний вплив на управління або діяльність такого професійного учасника, має право голосу лише за частками (акціями), що належали їй до такого збільшення участі до погодження відповідного набуття або збільшення.
Рішення загальних зборів, прийняті з використанням часток (акцій) у статутному капіталі, що відповідно до абзаців першого, другого цього пункту не дають права голосу, та за умови невикористання яких рішення загальних зборів були б іншими, не мають юридичної сили.
2. Документи, які подаються до НКЦПФР для погодження істотної участі
46. Для отримання погодження істотної участі при отриманні ліцензії піднаглядною особою подаються до НКЦПФР наступні документи (в складі пакету документів, який подається згідно з відповідними ліцензійними умовами провадження професійної діяльності на ринках капіталу та організованих товарних ринках):
1) копія установчого документа (або код доступу до результатів надання адміністративних послуг у сфері державної реєстрації, що надає доступ до копії установчого документа в електронній формі в Єдиному державному реєстрі юридичних осіб, фізичних осіб – підприємців та громадських формувань (далі – Єдиний державний реєстр)) наступних юридичних осіб:
власників прямої істотної участі у піднаглядній особі (крім випадку якщо таким власником є орган державної влади, орган місцевого самоврядування або Національний банк України);
контролерів піднаглядної особи (у випадку, якщо контролером є юридична особа, крім органу державної влади, органу місцевого самоврядування або Національного банку України);
2) довідка щодо структури власності (додаток 1).
Період часу між датою подання до НКЦПФР зазначеної довідки та датою її оформлення (підписання) має становити не більше 5 робочих днів.
У разі наявності у структурі власності юридичної особи іноземних юридичних осіб та/або фізичних осіб, які не перебувають у громадянстві України і є громадянами (підданими) іншої держави або держав, трастів, до структури власності юридичної особи додаються офіційні документи (їх копії, зокрема нотаріально засвідчені копії), що підтверджують належність цим особам, трасту корпоративних прав у юридичній особі, крім випадків, коли відомості про відповідних суб'єктів наявні в Єдиному державному реєстрі.
У разі наявності у структурі власності юридичної особи кінцевого бенефіціарного власника, відомості щодо можливості здійснення яким значного або вирішального впливу на управління або діяльність такої особи чітко не відслідковуються за відомостями Єдиного державного реєстру чи за документами, які подаються відповідно до цього Положення, до структури власності юридичної особи також мають додаватися офіційні документи (їх копії, зокрема нотаріально засвідчені копії), що підтверджують можливість здійснювати значний або вирішальний вплив на управління або діяльність такої юридичної особи (в тому числі через ланцюг контролю / володіння), зокрема рішення загальних зборів учасників (рішення єдиного учасника) юридичної особи про визначення розміру статутного (складеного) капіталу та розмірів часток учасників; акт приймання-передачі частки (частини частки) у статутному (складеному) капіталі юридичної особи; виписка з рахунка в цінних паперах; договір управління майном; договір про створення трасту; трастова декларація та/або угода; свідоцтво про шлюб; витяг, виписка чи інший документ з офіційного джерела, в тому числі торговельного, банківського, судового реєстру; інші документи, що підтверджують здійснення вирішального впливу (контролю) на діяльність юридичної особи;
3) відомості за формою анкети фізичної особи (додаток 7) щодо наступних фізичних осіб:
контролера(ів) та кінцевого(их) бенефіціарного(их) власника(ів) піднаглядної особи;
представників контролерів, які мають право від їх імені вчиняти правочини, пов'язані з провадженням господарської діяльності піднаглядної особи;
прямих власників істотної участі у піднаглядній особі;
керівника, членів колегіального виконавчого органу контролера піднаглядної особи (у випадку, якщо контролером є юридична особа);
керівника, членів колегіального виконавчого органу прямих власників істотної участі у піднаглядній особі (у випадку, якщо прямим власником є юридична особа).
Додаток 7 подається з додаванням документу компетентного органу держави постійного місця проживання та громадянства фізичної особи про наявність / відсутність у неї судимості. Період часу між датою подання до НКЦПФР такого документу та датою його оформлення (підписання) має становити не більше одного місяця.
За наявності документів від інших державних органів (або документів іноземних компетентних органів для фізичної особи – іноземця) щодо ділової репутації фізичної особи, такі документи додаються до додатка 7. Період часу між датою подання до НКЦПФР таких документів та датою їх оформлення (підписання) має становити не більше двох місяців.
Додаток 7, який подається щодо фізичних осіб – іноземців, може бути підписаний уповноваженою особою фізичної особи – іноземця (за довіреністю з додаванням такої довіреності) або керівником піднаглядної особи.
Додаток 7 не подається щодо представників, керівників, членів колегіального виконавчого органу контролера(ів) та/або власника(ів) прямої істотної участі у піднаглядній особі, яким(и) є держава, Національний банк України, територіальна громада;
4) відомості за формою анкети юридичної особи (додаток 8) щодо наступних юридичних осіб:
контролера(ів) піднаглядної особи (у випадку, якщо контролером є юридична особа);
прямих власників істотної участі у піднаглядній особі;
осіб, які є членами колегіального виконавчого органу прямого власника істотної участі у піднаглядній особі (у випадку, якщо такі особи є юридичними особами);
осіб, які є членами колегіального виконавчого органу контролера піднаглядної особи (у випадку, якщо контролером є юридична особа).
Додаток 8 не подається щодо контролера(ів) піднаглядної особи та/або власника(ів) прямої істотної участі, яким(и) є держава, Національний банк України, територіальна громада;
5) рішення про надання дозволу Антимонопольного комітету України на концентрацію у випадках, передбачених законодавством України, або попередній висновок Антимонопольного комітету України про відсутність необхідності в отриманні такого дозволу (його засвідчену копію), або запевнення піднаглядної особи в тому, що немає необхідності отримання такого дозволу;
6) перелік учасників групи компаній (додаток 9), до якої входить / входитиме піднаглядна особа або прямі власники істотної участі, з додаванням схематичного зображення структури такої групи (у випадку наявності такої групи);
7) іноземними юридичними особами та/або фізичними особами – іноземцями, які є власниками прямої істотної участі у піднаглядній особі, додатково подається:
письмовий дозвіл на участь таких іноземних осіб у піднаглядній особі в Україні, виданий уповноваженим контролюючим органом держави, в якій зареєстровано головний офіс іноземної юридичної особи або в якій фізична особа-іноземець має постійне місце проживання, якщо законодавством такої держави вимагається отримання зазначеного дозволу, або письмове запевнення таких осіб у відсутності в законодавстві відповідної держави вимог (підстав) щодо отримання такого дозволу;
рішення уповноваженого органу управління (особи) іноземної юридичної особи про участь у піднаглядній особі (для іноземних юридичних осіб);
витяг із торговельного, банківського, судового реєстрів або інші офіційні документи, що підтверджують реєстрацію іноземної юридичної особи в державі, в якій зареєстровано її головний офіс, та дають можливість ідентифікувати таку іноземну юридичну особу (для іноземних юридичних осіб).
У разі якщо намір набуття істотної участі відповідно до цього пункту мають особи, які набувають істотну участь спільно, документи щодо власників такої істотної участі, подаються щодо кожної з таких осіб.
У разі, якщо особи, які спільно набувають істотну участь, пов'язані правочином, до заяви, крім інших документів, які надаються відповідно до цього пункту, додається копія цього правочину.
У разі якщо намір набуття істотної участі відповідно до цього пункту має особа, яка виступає довірчим власником трасту, щодо неї подаються документи, передбачені пунктом 49 цього Положення.
47. Для отримання заявником – юридичною особою погодження наміру набуття або збільшення істотної участі (або погодження набутої чи збільшеної істотної участі), крім випадків, передбачених пунктом 59 цього Положення, такою особою подаються наступні документи та інформація:
1) заява про отримання погодження самостійної істотної участі у професійному учаснику (додаток 5) або заява про отримання погодження спільної істотної участі у професійному учаснику (додаток 6);
2) перелік (опис) документів, що подаються на отримання погодження істотної участі у професійному учаснику (додаток 10);
3) копія установчого документа (або код доступу до результатів надання адміністративних послуг у сфері державної реєстрації, що надає доступ до копії установчого документа в електронній формі в Єдиному державному реєстрі) наступних юридичних осіб (крім випадку якщо заявником є Національний банк України):
заявника;
контролерів заявника (у випадку, якщо за результатами набуття або збільшення істотної участі заявником контролер заявника стає контролером професійного учасника та є юридичною особою);
4) довідка щодо структури власності (додаток 1).
Період часу між датою подання до НКЦПФР зазначеної довідки та датою її оформлення (підписання) має становити для юридичних осіб – не більше 5 робочих днів, для іноземних юридичних осіб – не більше 20 робочих днів.
У разі наявності у структурі власності юридичної особи іноземних юридичних осіб та/або фізичних осіб, які не перебувають у громадянстві України і є громадянами (підданими) іншої держави або держав, трастів, до структури власності юридичної особи додаються офіційні документи (їх копії, зокрема нотаріально засвідчені копії), що підтверджують належність участі цим особам, трастам у юридичній особі, крім випадків, коли відомості про відповідних суб'єктів наявні в Єдиному державному реєстрі.
У разі наявності у структурі власності юридичної особи кінцевого бенефіціарного власника, відомості щодо можливості здійснення яким значного або вирішального впливу на управління або діяльність такої особи чітко не відслідковуються за відомостями Єдиного державного реєстру чи за документами, які подаються відповідно до цього Положення, до структури власності юридичної особи також мають додаватися офіційні документи (їх копії, зокрема нотаріально засвідчені копії), що підтверджують можливість здійснювати значний або вирішальний вплив на управління або діяльність такої юридичної особи (в тому числі через ланцюг контролю / володіння), зокрема рішення загальних зборів учасників (рішення єдиного учасника) юридичної особи про визначення розміру статутного (складеного) капіталу та розмірів часток учасників; акт приймання-передачі частки (частини частки) у статутному (складеному) капіталі юридичної особи; виписка з рахунка в цінних паперах; договір управління майном; договір про створення трасту; трастова декларація та/або угода; свідоцтво про шлюб; витяг, виписка чи інший документ з офіційного джерела, в тому числі торговельного, банківського, судового реєстру; інші документи, що підтверджують здійснення вирішального впливу (контролю) на діяльність юридичної особи;
5) відомості за формою анкети фізичної особи (додаток 7) щодо наступних фізичних осіб:
контролера(ів) та кінцевого(их) бенефіціарного(их) власника(ів) заявника (у випадку, якщо за результатами набуття або збільшення істотної участі зазначені особи стають контролером та кінцевим бенефіціарним власником професійного учасника);
представників контролера(ів) заявника, який(і) має(ють) право від його(їх) імені вчиняти правочини, пов'язані з провадженням господарської діяльності професійного учасника (з урахуванням абзацу другого цього підпункту);
керівника, членів колегіального виконавчого органу контролера заявника (з урахуванням абзацу другого цього підпункту та у випадку, якщо контролером є юридична особа);
керівника, членів колегіального виконавчого органу заявника.
Додаток 7 подається з додаванням документу компетентного органу держави постійного місця проживання та громадянства фізичної особи про наявність / відсутність у неї судимості. Період часу між датою подання до НКЦПФР такого документу та датою його оформлення (підписання) має становити не більше одного місяця.
За наявності документів від інших державних органів (або документів іноземних компетентних органів для фізичної особи – іноземця) щодо ділової репутації фізичної особи, такі документи додаються до додатка 7. Період часу між датою подання до НКЦПФР таких документів та датою їх оформлення (підписання) має становити не більше двох місяців.
Додаток 7, який подається щодо фізичних осіб – іноземців, може бути підписаний уповноваженою особою фізичної особи – іноземця (за довіреністю з додаванням такої довіреності) або керівником заявника.
Додаток 7 не подається щодо представників, керівників, членів колегіального виконавчого органу контролера(ів) та/або власника(ів) прямої істотної участі у заявнику, яким(и) є держава, Національний банк України, територіальна громада;
6) відомості за формою анкети юридичної особи (додаток 8) щодо наступних юридичних осіб:
заявника;
контролера(ів) заявника (у випадку, якщо за результатами набуття або збільшення істотної участі заявником контролер заявника стає контролером професійного учасника та є юридичною особою);
осіб, які є членами колегіального виконавчого органу заявника (у випадку, якщо такі особи є юридичними особами);
осіб, які є членами колегіального виконавчого органу контролера заявника (з урахуванням абзацу третього цього підпункту та якщо такі особи є юридичними особами).
Додаток 8 не подається щодо контролера(ів) заявника, яким(и) є держава, Національний банк України, територіальна громада;
7) фінансова звітність / консолідована (субконсолідована) фінансова звітність (у разі її складення) (далі – фінансова звітність) за 3 останні фінансові роки, складена відповідно до Закону України «Про бухгалтерський облік та фінансову звітність в Україні» на основі таксономії фінансової звітності за міжнародними стандартами в єдиному електронному форматі XBRL, шляхом її подання до центру збору фінансової звітності у порядку, встановленому Кабінетом Міністрів України (для банків – Національним банком України), з урахуванням вимог нормативно-правових актів НКЦПФР (крім випадку якщо заявником є Національний банк України).
Електронний файл фінансової звітності має містити аудиторський звіт, який подається разом з річною фінансовою звітністю, та/або звіт щодо огляду проміжної фінансової звітності, у випадках, передбачених цим підпунктом.
Аудиторський звіт, звіт щодо огляду проміжної фінансової звітності складається відповідно до Закону України «Про аудит фінансової звітності та аудиторську діяльність», має відповідати Міжнародним стандартам контролю якості, аудиту, огляду, іншого надання впевненості та супутніх послуг та Вимогам до інформації, що стосується аудиту або огляду фінансової звітності учасників ринків капіталу та організованих товарних ринків, нагляд за якими здійснює Національна комісія з цінних паперів та фондового ринку, затвердженим рішенням НКЦПФР від 22 липня 2021 року № 555, зареєстрованим в Міністерстві юстиції України 07 вересня 2021 року за № 1176/36798 (зі змінами).
У разі якщо юридична особа провадить господарську діяльність менше 3 років, але більше року, подається фінансова звітність за повні фінансові роки провадження такою юридичною особою господарської діяльності та остання проміжна фінансова звітність, складена станом на кінець звітного періоду, що передує даті подання заяви, передбаченої підпунктом 1 цього пункту.
У разі якщо юридична особа провадить господарську діяльність протягом строку, що є меншим за 1 рік, подається довідка щодо прогнозних показників фінансової звітності або бізнес-план (бізнес-стратегія), яка(який) включає прогнозні показники звіту про фінансовий стан та звіту про фінансові результати на три роки, наступні за роком подачі заяви, передбаченої підпунктом 1 цього пункту, і пояснення таких прогнозних показників;
8) довідка про фінансовий стан юридичної особи для отримання погодження істотної участі у професійному учаснику, наміру її набуття або збільшення разом зі звітом з надання впевненості, передбачені пунктом 19 цього Положення.
Для цілей цього пункту, заявник, який має намір збільшити істотну участь у професійному учаснику, надає передбачені цим підпунктом документи в частині фінансування загального збільшення істотної участі від рівня істотної участі, раніше погодженого НКЦПФР;
9) рішення про надання дозволу Антимонопольного комітету України на концентрацію у випадках, передбачених законодавством України, або попередній висновок Антимонопольного комітету України про відсутність необхідності в отриманні такого дозволу (його засвідчену копію), або запевнення особи в тому, що немає необхідності отримання такого дозволу;
10) перелік учасників групи компаній (додаток 9), до якої входить заявник, з додаванням схематичного зображення структури такої групи (у випадку наявності такої групи);
11) копії документів заявника, які підтверджують намір набуття або збільшення істотної участі у професійному учаснику, засвідчені заявником (у випадку погодження наміру набуття або збільшення істотної участі);
12) копії документів, що підтверджують набуття або збільшення істотної участі у випадках, передбачених пунктом 36 цього Положення (у випадку погодження набутої або збільшеної істотної участі без наміру);
13) документи, передбачені пунктами 38–40 цього Положення;
14) іноземними юридичними особами та/або фізичними особами – іноземцями додатково подається:
письмовий дозвіл на участь таких іноземних осіб у професійному учаснику в Україні, виданий уповноваженим контролюючим органом держави, в якій зареєстровано головний офіс іноземної юридичної особи або в якій фізична особа – іноземець має постійне місце проживання, якщо законодавством такої держави вимагається отримання зазначеного дозволу, або письмове запевнення таких осіб у відсутності в законодавстві відповідної держави вимог (підстав) щодо отримання такого дозволу;
рішення уповноваженого органу управління (особи) іноземної юридичної особи про участь у професійному учаснику (подається якщо особа є заявником);
витяг із торговельного, банківського, судового реєстрів або інші офіційні документи, що підтверджують реєстрацію іноземної юридичної особи в державі, в якій зареєстровано її головний офіс, та дають можливість ідентифікувати таку іноземну юридичну особу (для іноземних юридичних осіб).
У разі, якщо особи набувають або збільшують істотну участь спільно, документи, передбачені підпунктами 3–12 цього пункту, подаються щодо кожної з таких осіб.
У разі, якщо особи, які спільно набувають або збільшують істотну участь, пов'язані правочином, до заяви, крім інших документів, які надаються відповідно до цього пункту, додається копія цього правочину.
48. Для отримання заявником – фізичною особою погодження наміру набуття або збільшення істотної участі (або погодження набутої чи збільшеної істотної участі), крім випадків, передбачених пунктом 59 цього Положення, такою особою подаються наступні документи:
1) заява про отримання погодження самостійної істотної участі у професійному учаснику (додаток 5) або заява про отримання погодження спільної істотної участі у професійному учаснику (додаток 6);
2) перелік (опис) документів, що подаються на отримання погодження істотної участі у професійному учаснику (додаток 10);
3) відомості за формою анкети фізичної особи (додаток 7) щодо наступних осіб:
заявника;
представників особи, які мають право від її імені вчиняти правочини, пов'язані з провадженням господарської діяльності професійного учасника;
особи, яка є представником заявника фізичної особи – іноземця.
Додаток 7 подається з додаванням документу компетентного органу держави постійного місця проживання та громадянства фізичної особи про наявність / відсутність у неї судимості. Період часу між датою подання до НКЦПФР такого документу та датою його оформлення (підписання) має становити не більше одного місяця.
За наявності документів від інших державних органів (або документів іноземних компетентних органів для фізичної особи – іноземця), щодо ділової репутації фізичної особи, такі документи додаються до додатка 7. Період часу між датою подання до НКЦПФР таких документів та датою їх оформлення (підписання) має становити не більше двох місяців.
Додаток 7, який подається щодо фізичних осіб – іноземців, може бути підписаний уповноваженою особою фізичної особи – іноземця (за довіреністю з додаванням такої довіреності);
4) довідка про фінансовий стан фізичної особи та довідку про майновий стан фізичної особи разом зі звітом з надання впевненості, передбачені пунктом 19 цього Положення.
Для цілей цього пункту, заявник, який має намір збільшити істотну участь у професійному учаснику, надає передбачені цим підпунктом документи в частині фінансування загального збільшення істотної участі від рівня істотної участі, раніше погодженого НКЦПФР;
5) рішення про надання дозволу Антимонопольного комітету України на концентрацію у випадках, передбачених законодавством України, або попередній висновок Антимонопольного комітету України про відсутність необхідності в отриманні такого дозволу (його засвідчену копію), або запевнення особи в тому, що немає необхідності отримання такого дозволу;
6) копії документів заявника, які підтверджують намір набуття або збільшення істотної участі у професійному учаснику, засвідчені заявником (у випадку погодження наміру набуття або збільшення істотної участі);
7) копії документів, що підтверджують набуття або збільшення істотної участі у випадках, передбачених пунктом 36 цього Положення (у випадку погодження набутої або збільшеної істотної участі);
8) документи, передбачені пунктами 38–40 цього Положення.
Щодо фізичних осіб – іноземців, які відповідно до цього пункту подають документи до НКЦПФР, додатково подається письмовий дозвіл на участь таких осіб у професійному учаснику в Україні, виданий уповноваженим контролюючим органом держави, в якій фізична особа – іноземець має постійне місце проживання, якщо законодавством такої держави вимагається отримання зазначеного дозволу, або письмове запевнення таких осіб у відсутності в законодавстві відповідної держави вимог (підстав) щодо отримання такого дозволу.
У разі, якщо особи набувають або збільшують істотну участь спільно, документи та інформація, передбачені підпунктами 3–7 цього пункту, подаються щодо кожної з таких осіб.
У разі, якщо особи, які спільно набувають або збільшують істотну участь, пов'язані правочином, до заяви, крім інших документів, які надаються відповідно до цього пункту, додається копія цього правочину.
49. Для отримання заявником, що виступає довірчим власником трасту, погодження наміру набуття або збільшення істотної участі (або погодження набутої чи збільшеної істотної участі), такою особою подаються наступні документи:
1) заява про отримання погодження самостійної істотної участі у професійному учаснику (додаток 5) або заява про отримання погодження спільної істотної участі у професійному учаснику (додаток 6);
2) перелік (опис) документів, що подаються на отримання погодження істотної участі у професійному учаснику (додаток 10);
3) відомості за формою анкети щодо трасту (додаток 11);
4) копія офіційного документу (або витяг з нього) про утворення (заснування) трасту;
5) відомості за формою анкети фізичної особи (додаток 7) щодо наступних осіб:
довірчого власника трасту;
засновника трасту;
захисника (за наявності);
вигодоодержувача(ів) (вигодонабувача(ів)) трасту;
особи, яка здійснює вирішальний вплив на діяльність трасту;
особи, яка фактично координуватиме діяльність професійного учасника (у випадку, якщо така особа відрізняється від осіб, зазначених в абзацах другому – п'ятому цього підпункту);
особи, яка є представником заявника фізичної особи – іноземця.
Додаток 7 подається з додаванням документу компетентного органу держави постійного місця проживання та громадянства особи про наявність / відсутність у неї судимості. Період часу між датою подання такого документу та датою його оформлення (підписання) має становити не більше одного місяця.
За наявності документів від інших державних органів (або документів іноземних компетентних органів для фізичної особи – іноземця) щодо ділової репутації фізичної особи такі документи додаються до додатка 7. Період часу між датою подання до НКЦПФР таких документів та датою їх оформлення (підписання) має становити не більше двох місяців.
Додаток 7, який подається щодо фізичних осіб – іноземців, може бути підписаний уповноваженою особою фізичної особи – іноземця (за довіреністю з додаванням такої довіреності)
6) відомості за формою анкети юридичної особи (додаток 8) щодо наступних юридичних осіб:
довірчого власника трасту;
засновника трасту;
захисника (за наявності);
вигодоодержувача(ів) (вигодонабувача(ів)) трасту;
7) аудиторський звіт щодо фінансової звітності трасту за 3 останні фінансові роки з додаванням копій такої звітності, складені відповідно до вимог законодавства держави, в якій зареєстровано головний офіс трасту.
Для цілей цього пункту, заявник, який має намір збільшити істотну участь у професійному учаснику, надає передбачені цим підпунктом документи в частині фінансування загального збільшення істотної участі від рівня істотної участі, раніше погодженого НКЦПФР;
8) копії документів заявника, які підтверджують намір набуття або збільшення істотної участі у професійному учаснику, засвідчені заявником (у випадку погодження наміру набуття або збільшення істотної участі);
9) копії документів, що підтверджують набуття або збільшення істотної участі у випадках, передбачених пунктом 36 цього Положення (у випадку погодження набутої або збільшеної істотної участі без наміру);
10) документи, передбачені пунктами 38–40 цього Положення;
11) іноземними юридичними особами та/або фізичними особами – іноземцями додатково подається:
письмовий дозвіл на участь таких іноземних осіб у професійному учаснику в Україні, виданий уповноваженим контролюючим органом держави, в якій зареєстровано головний офіс іноземної юридичної особи або в якій фізична особа – іноземець має постійне місце проживання, якщо законодавством такої держави вимагається отримання зазначеного дозволу, або письмове запевнення таких осіб у відсутності в законодавстві відповідної держави вимог (підстав) щодо отримання такого дозволу;
рішення уповноваженого органу управління (особи) іноземної юридичної особи про участь у професійному учаснику (подається якщо особа є заявником);
витяг із торговельного, банківського, судового реєстрів або інші офіційні документи, що підтверджують реєстрацію іноземної юридичної особи в державі, в якій зареєстровано її головний офіс, та дають можливість ідентифікувати таку іноземну юридичну особу (для іноземних юридичних осіб).
У разі, якщо особи набувають або збільшують істотну участь спільно, документи та інформація, передбачені підпунктами 3–9 цього пункту, подаються щодо кожної з таких осіб.
У разі, якщо особи, які спільно набувають або збільшують істотну участь, пов'язані правочином, до заяви, крім інших документів, які надаються відповідно до цього пункту, додається копія цього правочину.
50. У разі якщо вплив, що здійснюється заявником шляхом володіння участю у професійному учаснику, ґрунтуючись на комплексній оцінці структури власності такого професійного учасника, буде еквівалентний впливу, що здійснюється при володінні участю у розмірах, визначених в пунктах 38–40 цього Положення, то заявник повинен надати документи та інформацію, передбачену для відповідних рівнів володіння істотної участі в професійному учаснику.
51. Документи, визначені пунктами 47–49 цього Положення, можуть не подаватись до НКЦПФР у випадках, передбачених пунктами 58, 59 цього Положення.
3. Подання та розгляд документів для погодження істотної участі у професійному учаснику
52. Подання заявником до НКЦПФР та відправлення НКЦПФР документів, передбачених цим Положенням, здійснюється офіційним каналом зв'язку в порядку, передбаченому Вимогами до застосування засобів інтегрованої підсистеми надання адміністративних послуг в електронній формі КІС у якості офіційного каналу зв'язку, затвердженими рішенням НКЦПФР від 22 грудня 2023 року № 1444 (зі змінами).
53. Документи, створені в електронній формі або створені як електронна копія паперового документа (сканкопія), що надаються юридичними або фізичними особами відповідно до цього Положення:
мають бути викладені державною мовою України (або англійською мовою у разі подання заяви та документів іноземними юридичними особами та фізичними особами – іноземцями);
мають бути окремими файлами у текстовому форматі, вид якого обирається заявником самостійно з урахуванням вимог підпункту 22 пункту 3 цього Положення;
кожен документ має бути підписаний кваліфікованим електронним підписом або удосконаленим електронним підписом уповноваженої особи (уповноваженого представника) юридичної особи та/або кваліфікованою електронною печаткою, що базуються на кваліфікованому сертифікаті відкритого ключа відповідно до вимог законодавства про електронний документообіг та електронні довірчі послуги;
не мають містити невідповідностей;
повинні містити повну, послідовну та достовірну інформацію, яка повинна бути актуальною на день подачі документів та протягом строку їх розгляду.
54. Документи, подані фізичною особою, мають бути підписані такою фізичною особою або його уповноваженою особою (уповноваженим представником).
Документи, подані юридичною особою, мають бути підписані уповноваженою особою (уповноваженим представником) такої юридичної особи. При цьому кваліфікований електронний підпис або удосконалений електронний підпис уповноваженої особи (уповноваженого представника) юридичної особи повинен містити ідентифікаційні дані такої юридичної особи (повне або офіційне скорочене найменування та ідентифікаційний код).
Документи, подані групою осіб, мають бути підписані всіма особами, що входять до її складу, або однією з цих осіб за наявності згоди всіх інших таких осіб чи іншим уповноваженим представником групи осіб.
Особи, зазначені у цьому пункті, що підписали електронний документ електронним підписом, у такий спосіб засвідчують достовірність даних, наведених у таких документах, відповідність електронних копій документів оригіналам таких документів у паперовій формі.
55. У разі подання документів до НКЦПФР уповноваженою особою (уповноваженим представником) заявника разом із заявою подаються документи, що підтверджують її (його) повноваження. У довіреності на представництво в НКЦПФР інтересів заявника мають бути визначені всі повноваження, що надаються заявником такій уповноваженій особі (уповноваженому представнику) при наданні та підписанні документів. Довіреність, видана фізичною особою, має бути засвідчена відповідно до законодавства.
56. Документи, які стосуються членів колегіальних органів юридичної особи та мають подаватися згідно з цим Положенням, подаються до НКЦПФР у разі наявності таких органів згідно з установчим документом такої юридичної особи.
57. Документи, створені іноземною особою іншою мовою, ніж державна мова України або англійська мова, що подаються до НКЦПФР згідно з цим Положенням, повинні бути перекладені та засвідчені у встановленому законодавством порядку. На документах компетентним органом держави, в якій документ був створений, повинен бути проставлений апостиль, якщо це передбачено міжнародними договорами, згода на обов'язковість яких надана Верховною Радою України. Якщо проставляння апостилю не передбачено міжнародними договорами, згода на обов'язковість яких надана Верховною Радою України, такі документи підлягають легалізації у встановленому законодавством порядку.
58. У разі якщо окремі документи, передбачені цим Положенням, не можуть бути представлені іноземною юридичною особою або фізичною особою – іноземцем, до НКЦПФР подається письмове запевнення (у довільній формі) про відсутність у законодавстві відповідної держави вимог щодо отримання таких документів (дозволів, погоджень тощо).
59. Особа, яка раніше подавала будь-які документи, передбачені цим Положенням, до НКЦПФР або Національного банку України, має право не подавати такі документи повторно, зазначивши дату їх подання та ідентифікаційні дані супровідного документа, за умови надання НКЦПФР заяви, що раніше подані документи є актуальними станом на дату їх подання відповідно до цього Положення.
60. Якщо документи, які необхідно надати згідно з вимогами цього Положення, є оприлюдненими у публічному доступі українською мовою у візуальній формі, що дає змогу пересвідчитись у факті їх підписання особою або її уповноваженими представниками та можливістю сприймати зміст документів людиною і відтворювати документи на папері для необмеженого завантаження та копіювання, особа подає реквізити для забезпечення можливості завантаження копій цих документів з мережі Інтернет. Реквізити мають містити повну адресу файлу, за якою може бути здійснене вільне і пряме завантаження копій цих документів засобами автоматизації (без необхідності попередньої реєстрації, введення кодів, інших додаткових дій на забезпечення завантаження), в форматі універсального покажчика місцезнаходження Universal Resource Locator (URL-адреси), ім'я файлу (включаючи розширення в імені файлу, яке має відповідати його типу / формату).
61. НКЦПФР протягом трьох робочих днів після реєстрації заяви разом з документами повідомляє заявника офіційним каналом зв'язку про підтвердження отримання повного переліку документів, передбачених цим Положенням, із зазначенням контактної інформації (прізвище, власне ім'я, по батькові (за наявності), посада, номери засобів зв'язку) посадової особи НКЦПФР, відповідальної за організацію розгляду заяви та доданих до неї документів, або про залишення заяви та доданих до неї документів без руху у зв'язку з виявленням недоліків, а саме отриманням неповного переліку документів або поданням заяви та документів з порушенням вимог, встановлених цим Положенням, із зазначенням строку та способу усунення таких недоліків.
Строк для усунення недоліків не може бути меншим п'яти робочих днів.
За клопотанням заявника НКЦПФР може продовжити строк усунення виявлених недоліків.
У разі усунення виявлених недоліків у строк, встановлений НКЦПФР, заява вважається поданою в день її первинного подання. При цьому строк розгляду документів продовжується на строк залишення заяви без руху.
62. НКЦПФР розглядає документи, визначені цим Положенням:
протягом 60 робочих днів з дня направлення заявнику повідомлення про отримання повного переліку документів у випадку подання таких документів відповідно до пунктів 47–49 цього Положення;
протягом строку розгляду документів, передбаченого відповідними ліцензійними умовами, у випадку подання документів відповідно до пункту 46 цього Положення.
63. Протягом строку розгляду документів, але не пізніше ніж на 50 робочий день з дня направлення заявнику повідомлення про отримання повного переліку документів, НКЦПФР може одноразово письмовим запитом витребувати у заявника додаткові документи, необхідні для погодження набуття або збільшення істотної участі, зазначивши вичерпний перелік необхідної додаткової інформації. У такому разі розгляд документів зупиняється до моменту отримання відповіді від заявника, але не більше ніж на 20 робочих днів для отримання відповіді від осіб, зареєстрованих на території України, та на 30 робочих днів для отримання відповіді від осіб, зареєстрованих на території іноземної держави, а також для юридичних осіб, які не є фінансовими установами.
Неотримання НКЦПФР документів, що містять усю інформацію, зазначену в письмовому запиті, є підставою для відмови НКЦПФР у погодженні набуття або збільшення істотної участі.
НКЦПФР протягом двох робочих днів з дня отримання додаткових документів на свій письмовий запит, письмово повідомляє заявника про отримання таких документів.
У зв'язку з отриманням витребуваних додаткових документів НКЦПФР може, у разі виникнення необхідності, запитувати уточнюючу інформацію. Запит уточнюючої інформації не зупиняє перебігу строку розгляду НКЦПФР документів.
НКЦПФР не може витребувати додаткові документи та/або інформацію, що не стосується погодження набуття або збільшення істотної участі.
64. НКЦПФР має право протягом строку розгляду заяви та відповідних документів здійснювати перевірку достовірності відомостей, які зазначені у документах, у тому числі з урахуванням обміну інформацією з державою походження заявника – іноземної юридичної особи або фізичної особи – іноземця.
НКЦПФР має право надсилати запити щодо заявника, власників істотної участі заявника до органів державної влади, органів місцевого самоврядування, юридичних осіб та фізичних осіб з метою отримання від них інформації, необхідної для підтвердження походження коштів, що використовуються заявником для набуття або збільшення істотної участі, фінансового стану та ділової репутації.
65. Якщо протягом строку розгляду НКЦПФР заяви та відповідних документів у заявника сталися зміни в будь-яких відомостях, що надавались у цих документах, заявник протягом двох робочих днів з дня, коли йому стало відомо про зміни, що сталися протягом строку розгляду заяви, в частині інформації, що була у доданих до заяви документах, повідомляє НКЦПФР офіційним каналом зв'язку про такі зміни з зазначенням їх суті. У такому разі заявник – резидент протягом 5 робочих днів, а заявник – іноземна юридична особа або фізична особа – іноземець – протягом 15 робочих днів з дня, коли йому стало відомо про зміни у відомостях, що надавались у документах, зобов'язаний надати до НКЦПФР офіційним каналом зв'язку документи з оновленими відомостями.
У цьому разі постанова щодо погодження істотної участі, наміру її набуття або збільшення у професійному учаснику приймається НКЦПФР з урахуванням змін відомостей, що надані заявником у період розгляду відповідних документів.
66. За письмовим зверненням заявника, поданим до НКЦПФР офіційним каналом зв'язку протягом строку розгляду його заяви та відповідних документів, про відмову від розгляду НКЦПФР цієї заяви у зв'язку з відмовою від наміру набуття або збільшення істотної участі у професійному учаснику згідно поданої заяви або з метою доопрацювання поданих документів, НКЦПФР з дня отримання такого звернення припиняє розгляд поданих відповідно до цього Положення документів, про що не пізніше наступного робочого дня повідомляє заявника офіційним каналом зв'язку. У цьому разі подані заявником документи вважаються такими, що повернуті заявнику. Після доопрацювання заявник подає заяву та документи у загальному порядку.
67. НКЦПФР погоджує набуту істотну участь / намір набуття або збільшення істотної участі у професійному учаснику за результатами розгляду документів, отриманих НКЦПФР від заявника відповідно до вимог цього Положення, інформації, отриманої під час здійснення НКЦПФР державного регулювання та нагляду, інформації з відкритих джерел і за результатами проведеної НКЦПФР оцінки ділової репутації заявника, його освіти та кваліфікації, стажу роботи та навичок, фінансового стану, наявності / відсутності інтересів або діяльності заявника, яка може суперечити інтересам професійного учасника, в якому заявник має намір набути або збільшити участь.
68. При проведенні оцінки заявника вимогам законодавства НКЦПФР може враховувати, зокрема, такі фактори (враховуючи їх істотність):
1) стосовно вимог щодо ділової репутації (у тому числі вимог про відсутність фактів невідповідності діяльності заявника вимогам до ділової практики та/або професійної етики):
факти виконання або невиконання заявником законних вимог державних органів;
причини відмови у наданні, скасування або припинення дії (анулювання) будь-якого документа на право вчинення дій, які безпосередньо пов'язані з провадженням будь-якого виду діяльності на ринках капіталу та організованих товарних ринках, або будь-якої реєстрації, дозволу чи ліцензії на здійснення професійної чи господарської діяльності, або будь-якого подібного документа;
причини припинення посадових чи трудових обов'язків або фідуціарних відносин із заявником;
інші факти, які свідчать про невідповідність діяльності заявника вимогам до ділової практики та/або професійної етики;
2) стосовно професійного та управлінського досвіду, необхідних для належного керування бізнесом з урахуванням бізнес-плану (бізнес-стратегії) заявника:
характер та складність діяльності професійного учасника, участь в якому набувається або збільшується, ризики, характерні для такого професійного учасника, його належність до системно важливих або суспільно значимих професійних учасників, до банківської або небанківської фінансової групи;
досвід осіб, що здійснюють управлінські функції в юридичній особі – заявнику, та особи, яка фактично координуватиме діяльність професійного учасника;
знання та розуміння стратегічного планування, бізнес-плану (бізнес-стратегії) заявника та його реалізації, процесів управління ризиками;
3) стосовно фінансової спроможності набуття або збільшення істотної участі, зокрема, за наступними критеріями:
фінансова спроможність заявника, зокрема, щодо виду діяльності, який провадить професійний учасник;
можливість професійного учасника продовжувати дотримуватися пруденційних нормативів;
наявність підстав вважати, що у зв'язку з набуттям або збільшенням заявником істотної участі у професійному учаснику вчиняється легалізація (відмивання) доходів, одержаних злочинним шляхом, фінансування тероризму та/або фінансування розповсюдження зброї масового знищення або що таке набуття або збільшення істотної участі може підвищити ризик вчинення таких дій.
69. За результатами розгляду документів заявника, іншої інформації, а також проведеної оцінки заявника, НКЦПФР виносить постанову про погодження істотної участі, наміру її набуття або збільшення (далі – постанова про погодження) або про відмову в погодженні істотної участі, наміру її набуття або збільшення (далі – постанова про відмову) у професійному учаснику.
Постанова про погодження має включати строк дії такого погодження. За заявою особи, якій погоджено істотну участь, намір її набуття або збільшення, строк дії такого погодження може бути подовжено відповідною постановою НКЦПФР.
Постанова про відмову повинна включати підстави такої відмови.
Про винесену постанову НКЦПФР повідомляє заявника офіційним каналом зв'язку протягом 3 робочих днів з дня її винесення.
У разі якщо НКЦПФР у строк, визначений абзацом другим пункту 62 та пунктом 63 цього Положення, не винесла постанову про відмову, таке набуття або збільшення вважається погодженим.
70. НКЦПФР виносить постанову про відмову з підстав, визначених абзацом третім частини четвертої та частиною п'ятнадцятою статті 74 Закону України «Про ринки капіталу та організовані товарні ринки».
71. У разі винесення НКЦПФР постанови про відмову заявник може подати до НКЦПФР нову заяву та відповідні документи після усунення причин, що стали підставою для такої відмови.
72. Постанова про відмову може бути оскаржено до адміністративного суду.
73. Адміністративна послуга НКЦПФР з погодження істотної участі у професійному учаснику, наміру її набуття або збільшення є платною послугою, розмір плати за надання якої встановлено Розмірами плати за реєстраційні дії щодо учасників ринків капіталу та інших осіб, затвердженими рішенням НКЦПФР від 13 червня 2022 року № 620, зареєстрованими в Міністерстві юстиції України 10 серпня 2022 року за № 909/38245 (зі змінами). Погодження істотної участі у професійному учаснику шляхом подання до НКЦПФР заяви та документів для отримання ліцензії відбувається в рамках адміністративної послуги з видачі ліцензії та не потребує окремого звернення та плати.
Адміністративна послуга НКЦПФР з погодження істотної участі у професійному учаснику, наміру її набуття або збільшення надається з урахуванням вимог, визначених Порядком надання адміністративних послуг Національною комісією з цінних паперів та фондового ринку, затвердженим рішенням НКЦПФР від 17 листопада 2021 року № 1124, зареєстрованим у Міністерстві юстиції України 03 лютого 2022 року за № 147/37483 (зі змінами).
VI. Вимоги щодо надання інформації до НКЦПФР
74. У разі виникнення у процесі здійснення професійної діяльності змін в додатках 1 та 9 до цього Положення професійний учасник зобов'язаний протягом 10 робочих днів з дня виникнення таких змін повідомити НКЦПФР шляхом заповнення та направлення відповідних додатків, в яких відбулись зміни (із зазначенням таких змін та додаванням документів, які підтверджують зазначені зміни (за наявності)).
75. У всіх документах, які професійний учасник подає під час провадження професійної діяльності у формі додатків до цього Положення, слово «заявник» у всіх відмінках має бути замінено словом «ліцензіат» у відповідних відмінках.
76. У разі необхідності подання до НКЦПФР документів під час провадження професійним учасником декількох видів професійної діяльності, поєднання яких не заборонено законом, документи, які є однаковими для кожного окремого виду професійної діяльності, подаються один раз.
77. Власник прямої істотної участі повинен повідомити професійного учасника та НКЦПФР протягом 30 днів з дня виникнення наміру щодо:
1) передачі (відчуження) іншій особі істотної участі у професійному учаснику;
2) зменшення істотної участі таким чином, що частка, яка йому належить у статутному капіталі професійного учасника або право голосу придбаних акцій (часток) в органах управління професійного учасника виявиться нижче 10, 25, 50, 75 відсотків;
3) передачі іншій особі контролю над професійним учасником.
Таке повідомлення надається у довільній формі із зазначенням розміру частки (номінальна вартість та у відсотках) з додаванням документів, що підтверджують дату виникнення такого наміру (за наявності).
78. Власник істотної участі, яка знаходиться у межах від 10 до 25, від 25 до 50, від 50 до 75, від 75 до 100 відсотків статутного капіталу професійного учасника, який має намір збільшити свою істотну участь, але вона залишиться у зазначених межах, не зобов'язаний повідомляти НКЦПФР про таке збільшення істотної участі.
79. Фізична особа, яка має істотну участь у професійному учаснику, зобов'язана повідомити такого професійного учасника та НКЦПФР про всі зміни в інформації, яку така фізична особа подала відповідно до вимог цього Положення, у місячний строк з дня настання таких змін.
Юридична особа, яка має істотну участь у професійному учаснику, зобов'язана надавати до НКЦПФР інформацію про всі зміни даних у структурі власності та щодо зміни посадових осіб такої юридичної особи, їх ділової репутації у місячний строк з дня настання відповідних змін.
80. НКЦПФР розглядає інформацію, передбачену пунктом 79 цього Положення, та у разі виявлення невідповідності наданої інформації вимогам цього Положення надає письмове повідомлення про виправлення виявлених недоліків. Особа після отримання такого повідомлення повинна протягом десяти робочих днів з дня отримання повідомлення НКЦПФР виправити такі недоліки та надати виправлені документи до НКЦПФР.
81. Особа, яка отримала погодження НКЦПФР щодо наміру набуття або збільшення істотної участі у професійному учаснику, повинна повідомити такого професійного учасника про факт набуття або збільшення істотної участі та подати до НКЦПФР офіційним каналом зв'язку в електронній формі з урахуванням вимог законодавства про електронні документи та електронний документообіг копії відповідних правочинів та/або інших документів, засвідчених такою особою, що підтверджують набуття істотної участі у професійному учаснику, протягом двадцяти робочих днів з дня їх вчинення.
Директор департаменту методології
регулювання професійних учасників
ринку цінних паперів
Максим ТИМОХІН
Додаток 1
до Положення про структуру власності
юридичних осіб, процедуру та умови
отримання погодження
Національної комісії з цінних паперів
та фондового ринку наміру набуття
істотної участі у професійних учасниках
ринків капіталу та організованих
товарних ринків
(пункти 20, 46, 47)
Довідка
щодо структури власності юридичної особи
Додаток 2
до Положення про структуру власності
юридичних осіб, процедуру та умови
отримання погодження
Національної комісії з цінних паперів
та фондового ринку наміру набуття
істотної участі у професійних учасниках
ринків капіталу та організованих
товарних ринків
(пункт 20 розділу III)
Вимоги
щодо відображення інформації у Довідці щодо структури власності юридичної особи
Додаток 3
до Положення про структуру власності
юридичних осіб, процедуру та умови
отримання погодження
Національної комісії з цінних паперів
та фондового ринку наміру набуття
істотної участі у професійних учасниках
ринків капіталу та організованих
товарних ринків
(пункт 23 розділу III)
Приклад
складання схематичного зображення структури власності юридичної особи
Додаток 4
до Положення про структуру власності
юридичних осіб, процедуру та умови
отримання погодження
Національної комісії з цінних паперів
та фондового ринку наміру набуття
істотної участі у професійних учасниках
ринків капіталу та організованих
товарних ринків
(пункт 24 розділу III)
Вимоги
щодо відображення інформації у схематичному зображенні структури власності юридичної особи
Додаток 5
до Положення про структуру власності
юридичних осіб, процедуру та умови
отримання погодження
Національної комісії з цінних паперів
та фондового ринку наміру набуття
істотної участі у професійних учасниках
ринків капіталу та організованих
товарних ринків
(пункти 46-49 розділу V)
Заява
про отримання погодження
Додаток 6
до Положення про структуру власності
юридичних осіб, процедуру та умови
отримання погодження
Національної комісії з цінних паперів
та фондового ринку наміру набуття
істотної участі у професійних учасниках
ринків капіталу та організованих
товарних ринків
(пункти 46-49 розділу V)
Заява
про отримання погодження
Додаток 7
до Положення про структуру власності
юридичних осіб, процедуру та умови
отримання погодження
Національної комісії з цінних паперів
та фондового ринку наміру набуття
істотної участі у професійних учасниках
ринків капіталу та організованих
товарних ринків
(пункти 46-49 розділу V)
Анкета
фізичної особи
Додаток 8
до Положення про структуру власності
юридичних осіб, процедуру та умови
отримання погодження
Національної комісії з цінних паперів
та фондового ринку наміру набуття
істотної участі у професійних учасниках
ринків капіталу та організованих
товарних ринків
(пункти 46-49 Розділу V)
Анкета
юридичної особи
Додаток 9
до Положення про структуру власності
юридичних осіб, процедуру та умови
отримання погодження
Національної комісії з цінних паперів
та фондового ринку наміру набуття
істотної участі у професійних учасниках
ринків капіталу та організованих
товарних ринків
(пункти 46, 47 Розділу V)
Перелік
учасників групи компаній
Додаток 10
до Положення про структуру власності
юридичних осіб, процедуру та умови
отримання погодження
Національної комісії з цінних паперів
та фондового ринку наміру набуття
істотної участі у професійних учасниках
ринків капіталу та організованих
товарних ринків
(пункти 46-49 Розділу V)
Перелік (опис)
документів, що подаються на отримання погодження істотної участі у професійному учаснику
Додаток 11
до Положення про структуру власності
юридичних осіб, процедуру та умови
отримання погодження
Національної комісії з цінних паперів
та фондового ринку наміру набуття
істотної участі у професійних учасниках
ринків капіталу та організованих
товарних ринків
(пункт 49 Розділу V)
Анкета
щодо трасту
{Текст Рішення доданий до листа Національної комісії з цінних паперів та фондового ринку від 03.12.2025 № 15/01/20925}