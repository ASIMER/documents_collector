КАБІНЕТ МІНІСТРІВ УКРАЇНИ
ПОСТАНОВА
від 27 липня 1998 р. № 1147
Київ
Про прикордонний режим
{Із змінами, внесеними згідно з Постановами КМ
№ 679 від 23.04.99
№ 1402 від 04.09.2003
№ 821 від 29.06.2004
№ 1110 від 08.12.2010
№ 463 від 03.07.2013
№ 52 від 03.02.2016
№ 416 від 14.06.2017
№ 916 від 06.11.2019
№ 1065 від 04.12.2019
№ 826 від 09.09.2020
№ 890 від 04.08.2021
№ 1299 від 09.12.2021
№ 830 від 26.07.2022
№ 881 від 19.08.2023
№ 1164 від 07.11.2023
№ 1292 від 07.12.2023
№ 894 від 06.08.2024
№ 272 від 07.03.2025
№ 1653 від 10.12.2025}
{У тексті постанови слова "Державний комітет у справах охорони державного кордону" в усіх відмінках замінено словами "Адміністрація Державної прикордонної служби" у відповідному відмінку згідно з Постановою КМ № 1402 від 04.09.2003}
Відповідно до Закону України "Про державний кордон України" Кабінет Міністрів України постановляє:
1. Установити вздовж державного кордону на його сухопутних ділянках і вздовж берегів прикордонних річок, озер та інших водойм прикордонну смугу завширшки 5 кілометрів від лінії державного кордону, де встановлюється прикордонний режим, але не менше від ширини смуги місцевості, що розташована в межах від лінії державного кордону до лінії прикордонних інженерних споруд.
{Пункт 1 в редакції Постанови КМ № 890 від 04.08.2021}
2. Установити, що встановлення прикордонного режиму в межах територій міст і районів, на території яких установлюються контрольовані прикордонні райони, здійснюється Кабінетом Міністрів України за поданням Адміністрації Державної прикордонної служби, узгодженим з Міністерством внутрішніх справ, Міністерством юстиції, Службою безпеки та Державною митною службою.
{Пункт 2 в редакції Постанови КМ № 890 від 04.08.2021}
21. Установити спеціальний прикордонний режим та заборонити вільний в'їзд, перебування, проживання, пересування осіб і провадження робіт, не пов'язаних з обороною чи охороною державного кордону, в межах земельних ділянок шириною 30-50 метрів уздовж лінії державного кордону на суші, по берегу української частини прикордонної річки, озера або іншої водойми, а вздовж лінії державного кордону України з Російською Федерацією і Республікою Білорусь - шириною до 2 кілометрів, які надано в постійне користування військовим частинам Державної прикордонної служби для будівництва, облаштування та утримання інженерно-технічних і фортифікаційних споруд, огорож, прикордонних знаків, прикордонних просік, комунікацій.
Контроль за дотриманням спеціального прикордонного режиму покласти на Державну прикордонну службу.
{Постанову доповнено пунктом 21 згідно з Постановою КМ № 1292 від 07.12.2023}
3. Затвердити Положення про прикордонний режим, що додається.
4. Раді міністрів Автономної Республіки Крим, обласним, Севастопольській міській державним адміністраціям до 1 вересня 1998 р. привести у відповідність з цією постановою раніше прийняті рішення та разом з відповідними підрозділами Адміністрації Державної прикордонної служби вжити заходів до їх виконання.
5. Українській державній корпорації по будівництву, ремонту та утриманню автомобільних доріг разом з Адміністрацією Державної прикордонної служби, Міністерством внутрішніх справ і обласними та Севастопольською міською державними адміністраціями скласти у двомісячний термін реєстр автомобільних доріг, що знаходяться у межах прикордонної смуги і безпосередньо простягаються до державного кордону поза межами встановлених пунктів пропуску через державний кордон, із зазначенням власників (експлуатантів) цих доріг та подати Кабінетові Міністрів України в установленому порядку пропозиції щодо обмеження руху на таких дорогах або ліквідації цих доріг.
6. Міністерству внутрішніх справ разом з Адміністрацією Державної прикордонної служби, Міністерством транспорту, Міністерством юстиції, Державним комітетом по стандартизації, метрології та сертифікації подати Кабінетові Міністрів України пропозиції щодо внесення змін і доповнень до Правил дорожнього руху з питань, пов'язаних з обмеженням руху транспортних засобів у прикордонній смузі.
7. Визнати такою, що втратила чинність, постанову Кабінету Міністрів України від 12 травня 1994 р. № 304 "Про прикордонну смугу".
8. Ця постанова набирає чинності з дня її опублікування.
Прем'єр-міністр України
В. ПУСТОВОЙТЕНКО
Інд. 39
{Перелік міст і районів, у межах території яких можуть бути встановлені контрольовані прикордонні райони виключено на підставі Постанови КМ № 890 від 04.08.2021}
ЗАТВЕРДЖЕНО
постановою Кабінету Міністрів України
від 27 липня 1998 р. № 1147
ПОЛОЖЕННЯ
про прикордонний режим
{У тексті Положення слова "Прикордонні війська" та "Держкомкордон" в усіх відмінках замінено відповідно словами "Державна прикордонна служба" та "Адміністрація Держприкордонслужби" у відповідному відмінку згідно з Постановою КМ № 1402 від 04.09.2003}
{У тексті Положення слова "пристані, причали і пункти базування" та "органи внутрішніх справ" в усіх відмінках замінено відповідно словами "об'єкти базування" та "органи Національної поліції" у відповідному відмінку згідно з Постановою КМ № 52 від 03.02.2016}
{Текст Положення після слова "судноводій" в усіх відмінках і формах числа доповнити словом ", стерновий-моторист" у відповідному відмінку і числі згідно з Постановою КМ № 416 від 14.06.2017}
{У тексті Положення слово "Мінагрополітики" замінено словом "Мінекономіки" згідно з Постановою КМ № 916 від 06.11.2019}
{У тексті Положення слово "Мінекономіки" замінено словом "Мінекоенерго" згідно з Постановою КМ № 1065 від 04.12.2019}
{У тексті Положення слово "Мінекоенерго" замінено словом "Міндовкілля" у відповідному відмінку згідно з Постановою КМ № 826 від 09.09.2020}
{У тексті Положення слово "Міндовкіллям" замінено словом "Мінагрополітики" згідно з Постановою КМ № 1299 від 09.12.2021}
{У тексті Положення слова "Морська адміністрація" в усіх відмінках замінено словами "Адміністрація судноплавства" у відповідному відмінку згідно з Постановою КМ № 830 від 26.07.2022}
{У тексті Положення слова “маломірні” в усіх відмінках замінено словами “малі, спортивні” у відповідному відмінку; слова “відпочинку населення на водних об'єктах” замінено словами “перебування людей на воді”; слова “стерновий-моторист”, “судно флоту рибної промисловості, що не підлягає нагляду класифікаційного товариства”, “місце базування суден флоту рибної промисловості” в усіх відмінках і формах числа виключено згідно з Постановою КМ № 881 від 19.08.2023}
Загальні питання
1. Це Положення встановлює систему режимних заходів у прикордонній смузі та контрольованому прикордонному районі, які регламентують відповідно до законодавства правила в'їзду, перебування, проживання, пересування громадян України та інших осіб, провадження робіт, використання повітряних суден, ведення обліку та тримання на пристанях, причалах, базах для стоянки малих (яхт-клуб, марина, місце базування суден флоту рибної промисловості) і спортивних суден, у пунктах базування (далі - об'єкти базування) малих, спортивних суден, інших плавучих засобів, призначених для занять спортом або відпочинку (водний мотоцикл тощо) (далі - малі, спортивні судна, інші плавзасоби), їх випуску, плавання і пересування в територіальному морі та внутрішніх водах України.
{Пункт 1 в редакції Постанови КМ № 1110 від 08.12.2010; із змінами, внесеними згідно з Постановами КМ № 52 від 03.02.2016, № 416 від 14.06.2017; в редакції Постанови КМ № 890 від 04.08.2021; із змінами, внесеними згідно з Постановами КМ № 881 від 19.08.2023, № 1164 від 07.11.2023}
2. Терміни, що вживаються у цьому Положенні, мають таке значення:
1) документ, що посвідчує особу:
для громадян України - паспорт громадянина України, паспорт громадянина України для виїзду за кордон, дипломатичний паспорт, службовий паспорт, посвідчення особи моряка, службове посвідчення, посвідчення водія чи інший виданий державним органом документ, який має такі обов'язкові реквізити, як прізвище, ім'я, по батькові, фотокартку, підпис відповідальної посадової особи, відбиток печатки або штампу установи, яка видала документ, дату видачі;
для іноземців та осіб без громадянства - паспортний документ іноземця, посвідка на постійне проживання, посвідка на тимчасове проживання, посвідчення особи без громадянства для виїзду за кордон;
{Абзаци третій і четвертий підпункту 1 пункту 2 замінено абзацом згідно з Постановою КМ № 890 від 04.08.2021}
11) адміністрація об'єкта базування - юридична або фізична особа - підприємець, одним із напрямів діяльності якої є організація, надання послуг з безпечного тримання і обслуговування приписаних або які прибувають до об'єкта базування малих, спортивних суден, інших плавзасобів, випуску та оформлення виходу в територіальне море, внутрішні води України таких суден, інших плавзасобів та їх повернення з плавання;
{Пункт 2 доповнено підпунктом 11 згідно з Постановою КМ № 890 від 04.08.2021}
{Підпункт 12 пункту 2 виключено на підставі Постанови КМ № 881 від 19.08.2023}
2) контрольований прикордонний район - це ділянка місцевості, яка визначена, як правило, у межах території району, міста, селища та села, прилеглої до державного кордону або до узбережжя моря, що охороняється органами Державної прикордонної служби, а також у межах територіального моря, внутрішніх вод, частини вод прикордонних річок, озер та інших водойм і розташованих у цих водах островів;
{Підпункт 2 пункту 2 в редакції Постанови КМ № 52 від 03.02.2016}
21) лінія прикордонних інженерних споруд - спеціальна смуга місцевості в межах прикордонної смуги та інші земельні ділянки, які відповідно до законодавства надаються в постійне користування органам Державної прикордонної служби для облаштування та утримання інженерно-технічних споруд і огорож, прикордонних знаків, прикордонних просік, комунікацій та інших об'єктів. Відстань облаштування лінії прикордонних інженерних споруд від лінії державного кордону визначається органами Державної прикордонної служби;
{Пункт 2 доповнено підпунктом 21 згідно з Постановою КМ № 52 від 03.02.2016; із змінами, внесеними згідно з Постановою КМ № 890 від 04.08.2021}
3) прикордонна смуга - ділянка місцевості, яка встановлюється безпосередньо вздовж державного кордону на його сухопутних ділянках або вздовж берегів прикордонних річок, озер та інших водойм, завширшки 5 кілометрів від лінії державного кордону, але не може бути меншою від ширини смуги місцевості, що розташована в межах від лінії державного кордону до лінії прикордонних інженерних споруд.
До прикордонної смуги не включаються населені пункти і місця масового відпочинку населення;
{Підпункт 3 пункту 2 в редакції Постанови КМ № 890 від 04.08.2021}
4) пункт базування - місце (смуга) на урізі води або гідротехнічна споруда, розташовані в контрольованому прикордонному районі, визначені місцевими держадміністраціями за погодженням з органами Державної прикордонної служби, у зоні відповідальності яких вони перебувають, для постійного і тимчасового тримання малих, спортивних суден, інших плавзасобів поза пристанями, причалами, базами для стоянки малих і спортивних суден. Вимоги до облаштування пунктів базування та типи малих, спортивних суден, інших плавзасобів, яким дозволяється тримання на них, визначаються місцевими правилами плавання для малих, спортивних суден і водних мотоциклів та використання засобів для розваг на воді.
{Підпункт 4 пункту 2 в редакції Постанови КМ № 52 від 03.02.2016; із змінами, внесеними згідно з Постановою КМ № 416 від 14.06.2017; в редакції Постанов КМ № 890 від 04.08.2021, № 881 від 19.08.2023}
Інші терміни у цьому Положенні вживаються у значенні, наведеному в Кодексі торговельного мореплавства України, Водному кодексі України, Повітряному кодексі України, Лісовому кодексі України, Кодексі України про надра, Кодексі цивільного захисту України, Законах України "Про державний кордон України", "Про Державну прикордонну службу України", "Про правовий статус іноземців та осіб без громадянства", "Про рибне господарство, промислове рибальство та охорону водних біоресурсів", "Про транспорт", “Про внутрішній водний транспорт” та інших нормативно-правових актах, прийнятих відповідно до них.
{Пункт 2 доповнено абзацом згідно з Постановою КМ № 890 від 04.08.2021; із змінами, внесеними згідно з Постановою КМ № 881 від 19.08.2023}
{Пункт 2 із змінами, внесеними згідно з Постановою КМ № 679 від 23.04.99; в редакції Постанови КМ № 1110 від 08.12.2010}
3. Рада міністрів Автономної Республіки Крим, місцеві державні адміністрації разом з відповідними органами Державної прикордонної служби в межах наданих повноважень та з урахуванням місцевих умов і особливостей вирішують питання щодо практичного застосування вимог цього Положення.
{Пункт 3 із змінами, внесеними згідно з Постановами КМ № 890 від 04.08.2021, № 881 від 19.08.2023}
4. Нормативно-правові акти МВС з питань прикордонного режиму, видані в межах його повноважень та зареєстровані в установленому порядку, є обов'язковими для виконання центральними та місцевими органами виконавчої влади, органами місцевого самоврядування, юридичними і фізичними особами.
{Пункт 4 в редакції Постанови КМ № 1110 від 08.12.2010; із змінами, внесеними згідно з Постановою КМ № 890 від 04.08.2021}
5. Контроль за додержанням прикордонного режиму у прикордонній смузі та контрольованому прикордонному районі здійснює Державна прикордонна служба у взаємодії з органами Національної поліції.
У необхідних випадках Державна прикордонна служба може запроваджувати додаткові тимчасові обмеження на в'їзд і провадження робіт у прикордонній смузі та контрольованому прикордонному районі, які встановлюються наказом начальника органу охорони державного кордону, погодженим з місцевими державними адміністраціями, міськими радами міст обласного значення, територіальними органами Національної поліції, ДМС та регіональними органами СБУ.
{Абзац другий пункту 5 в редакції Постанови КМ № 52 від 03.02.2016}
6. Особи, винні у порушенні прикордонного режиму, несуть адміністративну або іншу відповідальність згідно із законодавством.
Порядок в'їзду, перебування, проживання, пересування громадян України та інших осіб у прикордонній смузі та контрольованому прикордонному районі
{Назва розділу в редакції Постанови КМ № 890 від 04.08.2021}
7. Громадяни України, іноземці та особи без громадянства в'їжджають, перебувають, проживають, проваджують роботи і пропускаються у прикордонну смугу з дозволу відповідного органу Державної прикордонної служби, який безпосередньо виконує завдання щодо забезпечення недоторканності державного кордону у визначеній зоні відповідальності, за наявності документів, що посвідчують їх особу. У період проведення мобілізації (крім цільової) та/або протягом воєнного стану громадяни України чоловічої статі віком від 18 до 60 років також зобов'язані мати при собі військово-обліковий документ (у паперовій або електронній формі).
{Пункт 7 в редакції Постанови КМ № 1292 від 07.12.2023; із змінами, внесеними згідно з Постановою КМ № 894 від 06.08.2024}
8. Громадяни України, іноземці та особи без громадянства в'їжджають у контрольований прикордонний район, перебувають, проживають або пересуваються в його межах на підставі документів, що посвідчують їх особу. У період проведення мобілізації (крім цільової) та/або протягом воєнного стану громадяни України чоловічої статі віком від 18 до 60 років також зобов'язані мати при собі військово-обліковий документ (у паперовій або електронній формі).
{Пункт 8 в редакції Постанов КМ № 679 від 23.04.99, № 1292 від 07.12.2023; із змінами, внесеними згідно з Постановою КМ № 894 від 06.08.2024}
9. В'їзд і перебування у місцевості, яка знаходиться між державним кордоном і лінією прикордонних інженерних споруд, громадян України та інших осіб допускається як виняток у порядку, який встановлюється МВС.
{Пункт 9 із змінами, внесеними згідно з Постановами КМ № 52 від 03.02.2016, № 890 від 04.08.2021}
10. Особи, зазначені у пунктах 7 та 8 цього Положення, на вимогу уповноважених осіб Державної прикордонної служби та органів Національної поліції, а також членів громадських формувань з охорони громадського порядку і державного кордону зобов'язані пред'являти відповідні документи, передбачені цими пунктами.
{Пункт 10 в редакції Постанови КМ № 679 від 23.04.99; із змінами, внесеними згідно з Постановою КМ № 1110 від 08.12.2010}
11. З метою виявлення порушень законодавства з прикордонних питань, виконання завдань, пов'язаних з боротьбою з організованою злочинністю та незаконною міграцією у межах прикордонної смуги і контрольованого прикордонного району, уповноважені особи Державної прикордонної служби та органів Національної поліції, а також члени громадських формувань з охорони громадського порядку і державного кордону мають право відповідно до Законів України "Про Державну прикордонну службу України" та "Про дорожній рух" у разі потреби зупиняти та оглядати транспортні засоби.
{Абзац перший пункту 11 із змінами, внесеними згідно з Постановою КМ № 1110 від 08.12.2010}
Зупинка транспортного засобу здійснюється:
уповноваженими особами органів Національної поліції - у встановленому порядку;
уповноваженими особами Державної прикордонної служби, а також членами громадських формувань з охорони громадського порядку і державного кордону: наземного - із застосуванням диска з червоним світлоповертачем або рукою, що вказує на цей транспортний засіб; водного - сигналами відповідно до Міжнародного зводу сигналів (лоції Чорного та Азовського морів на води України) або місцевих правил плавання для малих, спортивних суден і водних мотоциклів та використання засобів для розваг на воді.
{Абзац четвертий пункту 11 в редакції Постанови КМ № 52 від 03.02.2016; із змінами, внесеними згідно з Постановою КМ № 881 від 19.08.2023}
Водій (капітан, судноводій) повинен зупинити транспортний засіб у місці, на яке йому буде вказано, з дотриманням правил зупинки, а також:
{Абзац п'ятий пункту 11 із змінами, внесеними згідно з Постановою КМ № 52 від 03.02.2016}
подати для перевірки документи, що посвідчують особу водія (капітана, судноводія) і пасажирів (членів екіпажу), та реєстраційний документ на транспортний засіб (для транспортних засобів Збройних Сил - технічний талон);
{Абзац шостий пункту 11 із змінами, внесеними згідно з Постановою КМ № 52 від 03.02.2016}
дати можливість оглянути транспортний засіб і перевірити номери його агрегатів.
{Пункт 11 в редакції Постанови КМ № 821 від 29.06.2004}
12. Капітанам (судноводіям) морських суден, суден внутрішнього плавання, малих, спортивних суден, інших плавзасобів, командирам повітряних суден, начальникам поїздів і провідникам вагонів, старшим стюардам і стюардам, водіям транспортних засобів забороняється підвозити у контрольований прикордонний район та прикордонну смугу і вивозити з них осіб, які не мають відповідних документів.
{Пункт 12 із змінами, внесеними згідно з Постановою КМ № 1110 від 08.12.2010; в редакції Постанов КМ № 52 від 03.02.2016, № 416 від 14.06.2017; із змінами, внесеними згідно з Постановою КМ № 881 від 19.08.2023}
13. У межах прикордонної смуги з дотриманням вимог законодавства про дорожній рух установлюються дорожні знаки "Початок прикордонної смуги", "Кінець прикордонної смуги", у межах контрольованого прикордонного району - "Початок контрольованого прикордонного району", "Кінець контрольованого прикордонного району", а на дорогах, які безпосередньо простягаються до державного кордону (за винятком доріг до встановлених пунктів пропуску через державний кордон), встановлюється знак "В'їзд заборонено".
{Абзац перший пункту 13 із змінами, внесеними згідно з Постановою КМ № 52 від 03.02.2016; в редакції Постанови КМ № 890 від 04.08.2021}
Обладнання доріг і вулиць зазначеними дорожніми знаками та їх утримання провадиться власниками доріг і вулиць або уповноваженими ними органами у сфері дорожнього руху, а контроль за експлуатацією цих дорожніх знаків здійснюється органами Національної поліції.
{Абзац другий пункту 13 із змінами, внесеними згідно з Постановою КМ № 890 від 04.08.2021}
З метою запобігання випадкам незаконного перетинання державного кордону громадянами України, іноземцями та особами без громадянства під час їх пересування в межах прикордонної смуги Державна прикордонна служба може встановлювати інформаційно-попереджувальні таблички "УВАГА! Державний кордон України. Прохід заборонено" в порядку, що встановлюється МВС.
{Пункт 13 доповнено абзацом згідно з Постановою КМ № 890 від 04.08.2021}
Порядок провадження робіт у прикордонній смузі та контрольованому прикордонному районі
14. Органами місцевого самоврядування за письмовим погодженням з відповідними органами Державної прикордонної служби в межах прикордонної смуги та контрольованого прикордонного району визначаються місця масового відпочинку населення, а також установлюється порядок їх обладнання і використання.
{Абзац перший пункту 14 в редакції Постанови КМ № 890 від 04.08.2021}
Місця для рибальства визначаються Мінекономіки відповідно до законодавства.
{Пункт 14 доповнено абзацом згідно з Постановою КМ № 416 від 14.06.2017; із змінами, внесеними згідно з Постановою КМ № 1653 від 10.12.2025}
{Пункт 14 із змінами, внесеними згідно з Постановою КМ № 416 від 14.06.2017}
15. Утримання і випасання худоби в межах прикордонної смуги можливе лише у місцях, визначених місцевими державними адміністраціями за погодженням з відповідними органами або підрозділами Державної прикордонної служби, за сприятливої епізоотичної ситуації на цій території та за умови належного загородження цих місць власниками худоби.
{Пункт 15 із змінами, внесеними згідно з Постановою КМ № 890 від 04.08.2021}
16. З метою охорони території України від занесення з території інших держав збудників карантинних хвороб тварин, занесення або самостійного розповсюдження з-за кордону карантинних об'єктів рослин, а також охорони навколишнього природного середовища уздовж державного кордону встановлюється профілактична смуга, в якій забороняється утримання і випасання худоби та здійснення будь-яких операцій з відходами. Ширина цієї смуги, а також конкретні заходи щодо здійснення на її території контролю за санітарно-карантинним, ветеринарним, фітосанітарним та екологічним станом визначаються обласними державними адміністраціями разом з територіальними органами центральних органів виконавчої влади, до компетенції яких віднесені зазначені завдання, за погодженням з відповідними органами Державної прикордонної служби.
{Пункт 16 із змінами, внесеними згідно з Постановами КМ № 52 від 03.02.2016, № 890 від 04.08.2021}
17. Авіаційні роботи, будівництво, вирубування дерев і чагарників, водокористування, геологічне вивчення, дорожні та інші дослідження, гідротехнічні, землевпорядні, меліоративні та інші роботи, пов'язані із зміною водного режиму прикордонних річок, озер та інших водойм, водолазні роботи або занурення апаратів, що використовуються для підводного плавання, відео-, кіно- та фотознімання місцевості, туристичні подорожі і стрибки з усіх видів парашутів у межах прикордонної смуги і районів, прилеглих до адміністративної межі між Автономною Республікою Крим та Херсонською областю, на території яких Кабінетом Міністрів України запроваджено прикордонний режим, а також збори, мітинги, маніфестації і демонстрації, спортивні, видовищні та інші масові заходи, військові навчання і тренування (далі - масові заходи) проводяться з дозволу, наданого згідно з пунктом 40 цього Положення, та після інформування органу Державної прикордонної служби, у зоні відповідальності якого провадиться така діяльність, із зазначенням початку і строку її провадження, прізвища, власного імені, по батькові (за наявності) осіб, що провадитимуть діяльність або організовуватимуть масові заходи, інформації про документи дозвільного характеру на провадження зазначеної в цьому пункті діяльності або масових заходів.
{Абзац перший пункту 17 із змінами, внесеними згідно з Постановою КМ № 1292 від 07.12.2023}
Інформування здійснюється усно з використанням засобів електрозв'язку і письмово не пізніше ніж за 24 години до початку провадження такої діяльності, а щодо проведення масових заходів - не пізніше ніж за 72 години до їх проведення, зокрема за допомогою факсимільного зв'язку або електронної пошти. Контактна інформація розміщується Адміністрацією Держприкордонслужби на інформаційних стендах, офіційному веб-сайті, а також у засобах масової інформації.
{Пункт 17 в редакції Постанов КМ № 679 від 23.04.99, № 1110 від 08.12.2010, № 463 від 03.07.2013, № 890 від 04.08.2021}
18. Роботи, пов'язані з локалізацією та ліквідацією наслідків стихійного лиха, аварії або катастрофи, проведенням заходів для боротьби з особливо небезпечними інфекційними хворобами і порушеннями екології в межах прикордонної смуги та контрольованого прикордонного району, провадяться у порядку, встановленому законодавством.
19. У межах зони з особливим режимом використання повітряного простору України, крім її частини, що межує із забороненою зоною, польоти всіх типів повітряних куль і повітряних суден та інші види діяльності провадяться відповідно до Положення про використання повітряного простору України, затвердженого Кабінетом Міністрів України, та інших актів законодавства.
{Абзац другий пункту 19 виключено на підставі Постанови КМ № 463 від 03.07.2013}
Здійснення польотів безпілотних повітряних суден над прикордонною смугою забороняється, крім випадків провадження діяльності, що визначена пунктами 1-5, 7, 8, 11, 13, 14 частини другої статті 24 Повітряного кодексу України.
{Пункт 19 доповнено абзацом згідно з Постановою КМ № 1164 від 07.11.2023}
{Пункт 19 в редакції Постанови КМ № 1110 від 08.12.2010; із змінами, внесеними згідно з Постановою КМ № 890 від 04.08.2021}
191. Про зліт або посадку повітряних суден (крім цивільних повітряних суден, що здійснюють регулярні повітряні перевезення, і державних повітряних суден) поза межами аеродромів, вертодромів або злітно-посадкових майданчиків у контрольованому прикордонному районі їх власники або експлуатанти інформують орган або підрозділ Державної прикордонної служби, у зоні відповідальності якого здійснюється зліт або посадка.
Інформування здійснюється за допомогою засобів електрозв'язку або в будь-який інший спосіб не пізніше ніж за 30 хвилин до зльоту та одразу після посадки (крім випадків, пов'язаних із небезпечною подією).
{Положення доповнено пунктом 191 згідно з Постановою КМ № 890 від 04.08.2021}
20. Керівники підприємств, установ і організацій будь-якої форми власності зобов'язані забезпечити дотримання вимог цього Положення підлеглими їм працівниками, які виконують роботи у прикордонній смузі та контрольованому прикордонному районі, включаючи тих, що проводять у них роботи за договором, та інформування відповідних органів або підрозділів Державної прикордонної служби, у зоні відповідальності яких провадиться така діяльність, про їх проведення.
{Пункт 20 із змінами, внесеними згідно з Постановами КМ № 1110 від 08.12.2010, № 890 від 04.08.2021}
21. Полювання у прикордонній смузі здійснюється з обов'язковим інформуванням розпорядником полювання або особисто мисливцем органів або підрозділів Державної прикордонної служби, в межах відповідальності яких буде проводитися полювання, у порядку, передбаченому пунктом 17 цього Положення.
У профілактичній смузі, а також у смузі місцевості між лінією державного кордону та лінією прикордонних інженерних споруд полювання забороняється.
{Абзац другий пункту 21 в редакції Постанови КМ № 890 від 04.08.2021}
{Пункт 21 в редакції Постанов КМ № 679 від 23.04.99, № 52 від 03.02.2016}
Порядок обліку, тримання на об'єктах базування малих, спортивних суден, інших плавзасобів, їх випуску, плавання та пересування в територіальному морі та внутрішніх водах
{Назва розділу із змінами, внесеними згідно з Постановою КМ № 679 від 23.04.99; в редакції Постанови КМ № 1110 від 08.12.2010; із змінами, внесеними згідно з Постановою КМ № 52 від 03.02.2016; в редакції Постанови КМ № 890 від 04.08.2021; із змінами, внесеними згідно з Постановою КМ № 881 від 19.08.2023}
22. У районах, прилеглих до узбережжя моря, що охороняється органами Державної прикордонної служби, у межах територіального моря і внутрішніх вод, де встановлено прикордонну смугу та контрольований прикордонний район, крім зазначених у пунктах 7-21 цього Положення режимних обмежень, забороняється зберігання на об'єктах базування, випуск, плавання та пересування малих, спортивних суден, інших плавзасобів, не зареєстрованих в установленому законодавством порядку (для суден, які підлягають обов'язковій реєстрації в Судновій книзі України) та не приписаних до об'єктів базування.
{Абзац перший пункту 22 із змінами, внесеними згідно з Постановою КМ № 881 від 19.08.2023}
Забороняється зберігання малих, спортивних суден, інших плавзасобів на об'єктах базування, що облаштовані поза місцями, визначеними рішеннями місцевих держадміністрацій відповідно до законодавства.
{Абзац другий пункту 22 в редакції Постанови КМ № 881 від 19.08.2023}
{Пункт 22 в редакції Постанови КМ № 1110 від 08.12.2010; із змінами, внесеними згідно з Постановою КМ № 52 від 03.02.2016; в редакції Постанов КМ № 416 від 14.06.2017, № 890 від 04.08.2021}
23. Облік малих суден, інших плавзасобів у прикордонній смузі та контрольованому прикордонному районі ведеться відповідно до правил безпечної експлуатації баз для стоянки малих суден, а спортивних суден - відповідно до правил безпечної експлуатації баз для стоянки спортивних суден.
{Абзац перший пункту 23 із змінами, внесеними згідно з Постановою КМ № 890 від 04.08.2021; в редакції Постанови КМ № 881 від 19.08.2023}
Списки суден, інших плавзасобів, подаються адміністраціями морських (річкових) портів, об'єктів базування на вимогу уповноважених осіб органу або підрозділу Державної прикордонної служби, у зоні відповідальності якого визначено їх місце базування, до такого органу або підрозділу.
{Абзац другий пункту 23 в редакції Постанови КМ № 416 від 14.06.2017; із змінами, внесеними згідно з Постановами КМ № 890 від 04.08.2021, № 881 від 19.08.2023}
{Пункт 23 із змінами, внесеними згідно з Постановою КМ № 679 від 23.04.99; в редакції Постанов КМ № 1110 від 08.12.2010, № 52 від 03.02.2016}
24. Після реєстрації в установленому порядку малі, спортивні судна, інші плавзасоби приписуються до об'єктів базування та забезпечуються постійними місцями для стоянки (зберігання).
Під час зміни приписки або взяття на облік та постійного місця для стоянки (зберігання) малих, спортивних суден, інших плавзасобів адміністрації об'єктів базування усно з використанням засобів електрозв'язку і письмово інформують підрозділи Державної прикордонної служби, у зоні відповідальності яких вони розташовані, не пізніше ніж за 24 години після проведення такої зміни, зокрема за допомогою факсимільного зв'язку та електронної пошти.
У разі коли адміністрація об'єкта базування не може забезпечити обліковані малі, спортивні судна, інші плавзасоби постійним місцем для стоянки (зберігання), дозволяється тримання їх в іншому місці поза водними об'єктами за письмовим погодженням з адміністрацією об'єкта базування та територіальним органом Адміністрації судноплавства за умови забезпечення надійного зберігання з обов'язковим інформуванням у порядку, визначеному абзацом другим цього пункту, відповідного підрозділу Державної прикордонної служби.
Забороняється тримання малих, спортивних суден, інших плавзасобів поза об'єктами базування, а також на причалах та інших гідротехнічних спорудах, які не належать портам, іншим об'єктам базування, крім випадків, визначених цим пунктом.
{Пункт 24 в редакції Постанов КМ № 416 від 14.06.2017, № 881 від 19.08.2023}
25. Зняття з обліку, передача малих, спортивних суден, інших плавзасобів, проводяться з обов'язковим усним з використанням засобів електрозв'язку і письмовим інформуванням протягом п'яти робочих днів про це відповідного підрозділу Державної прикордонної служби, зокрема за допомогою факсимільного зв'язку та електронної пошти.
{Пункт 25 в редакції Постанови КМ № 416 від 14.06.2017; із змінами, внесеними згідно з Постановою КМ № 890 від 04.08.2021}
26. Протягом 24 годин з часу прибуття у прикордонну смугу або контрольований прикордонний район власники повинні поставити малі, спортивні судна, інші плавзасоби, повітряні судна, які здійснюють посадку на воду, на облік в адміністрації найближчого об'єкта базування в порядку, встановленому правилами безпечної експлуатації баз для стоянки малих суден, а спортивні судна - у порядку, встановленому правилами безпечної експлуатації баз для стоянки спортивних суден, про що адміністрації об'єктів базування письмово інформують протягом 24 годин після взяття на облік, зокрема за допомогою факсимільного зв'язку або електронної пошти, підрозділи Державної прикордонної служби, у зоні відповідальності яких перебуває відповідний об'єкт базування.
{Пункт 26 в редакції Постанов КМ № 1110 від 08.12.2010, № 52 від 03.02.2016, № 416 від 14.06.2017; із змінами, внесеними згідно з Постановами КМ № 890 від 04.08.2021, № 881 від 19.08.2023}
27. Бази для стоянки малих і спортивних суден у межах прикордонної смуги або контрольованого прикордонного району відкриваються місцевими держадміністраціями в порядку, визначеному Мінрозвитку, за погодженням з відповідними органами Державної прикордонної служби з урахуванням пропозицій органів місцевого самоврядування. Інші об'єкти базування визначаються відповідно до місцевих правил плавання для малих, спортивних суден і водних мотоциклів та використання засобів для розваг на воді. Погодження та пропозиції надаються письмово в довільній формі на офіційних бланках відповідних органів.
{Абзац перший пункту 27 із змінами, внесеними згідно з Постановою КМ № 272 від 07.03.2025}
Номери базам для стоянки малих і спортивних суден надаються відповідними місцевими держадміністраціями під час прийняття рішення про їх відкриття. Номери іншим об'єктам базування надаються відповідними місцевими держадміністраціями під час прийняття рішення про їх визначення. Місцеві держадміністрації інформують органи Державної прикордонної служби про надання номерів базам для стоянки малих і спортивних суден та іншим об'єктам базування, на ділянці яких вони облаштовуються, не пізніше ніж протягом трьох робочих днів після їх відкриття/визначення, зокрема за допомогою факсимільного зв'язку або електронної пошти.
{Пункт 27 в редакції Постанов КМ № 52 від 03.02.2016, № 416 від 14.06.2017, № 881 від 19.08.2023}
28. З метою забезпечення безпечної експлуатації об'єктів базування в межах прикордонної смуги або контрольованого прикордонного району об'єкти базування підлягають огляду відповідно до правил безпечної експлуатації баз для стоянки малих суден або правил безпечної експлуатації баз для стоянки спортивних суден.
Об'єкти базування можуть бути не допущені до експлуатації або їх експлуатація може бути призупинена відповідно до правил безпечної експлуатації баз для стоянки малих суден або правил безпечної експлуатації баз для стоянки спортивних суден, місцевих правил плавання для малих, спортивних суден і водних мотоциклів та використання засобів для розваг на воді. Випуск або вихід малих, спортивних суден, інших плавзасобів з таких об'єктів базування забороняється.
{Пункт 28 в редакції Постанов КМ № 416 від 14.06.2017, № 881 від 19.08.2023}
29. Юридичні і фізичні особи, яким належать об'єкти базування, впорядковують і обладнують їх в установленому порядку, забезпечуючи належну охорону та зв'язок з підрозділами Державної прикордонної служби.
{Пункт 29 в редакції Постанови КМ № 416 від 14.06.2017}
30. Заходи щодо обліку і тримання малих, спортивних суден, інших плавзасобів, повітряних суден, які здійснюють посадку на воду на об'єктах базування, здійснюють адміністрації об'єктів базування, а також юридичні і фізичні особи, яким належать об'єкти базування.
{Абзац перший пункту 30 із змінами, внесеними згідно з Постановою КМ № 881 від 19.08.2023}
Заходи щодо тримання малих, спортивних суден, інших плавзасобів, повітряних суден, які здійснюють посадку на воду, і за відповідним погодженням зберігаються окремо не на об'єктах базування, здійснюють їх власники.
{Абзац другий пункту 30 із змінами, внесеними згідно з Постановою КМ № 881 від 19.08.2023}
Юридичні і фізичні особи, яким належать об'єкти базування, власники, капітани (судноводії) малих, спортивних суден, інших плавзасобів, повітряних суден, що здійснюють посадку на воду, зобов'язані надати уповноваженим особам Державної прикордонної служби безперешкодний доступ до місця їх тримання і можливість перевірити відповідність обліку та організацію їх випуску.
{Абзац третій пункту 30 із змінами, внесеними згідно з Постановою КМ № 890 від 04.08.2021}
{Пункт 30 в редакції Постанов КМ № 1110 від 08.12.2010, № 52 від 03.02.2016, № 416 від 14.06.2017}
31. Власники зазначених суден, інших плавзасобів та посадові особи, які забезпечують їх зберігання, у разі зникнення, викрадення або втрати іншим шляхом цих суден і плавзасобів, а також шкіперського та рятувального майна зобов'язані негайно поінформувати про це підрозділи Державної прикордонної служби та вжити заходів до їх розшуку.
32. Посадка і висадка пасажирів, завантаження і розвантаження морських суден, суден внутрішнього плавання та малих, спортивних суден, інших плавзасобів поза об'єктами базування, а також на об'єктах базування, які не допущені до експлуатації або експлуатація яких призупинена, забороняється (крім випадків, пов'язаних із небезпечною подією, або бункерування у період воєнного стану суден, які входять до чи виходять з морських портів України, розташованих на р. Дунай, за умови завчасного інформування капітаном (судноводієм) або власником судна, іншого плавзасобу підрозділу Державної прикордонної служби, у зоні відповідальності якого здійснюватиметься посадка або висадка, завантаження або розвантаження, але не пізніше здійснення таких заходів).
{Абзац перший пункту 32 із змінами, внесеними згідно з Постановою КМ № 830 від 26.07.2022; в редакції Постанови КМ № 881 від 19.08.2023}
Посадка і висадка пасажирів поза об'єктами базування дозволяється лише на засоби розваг на воді та малі судна, які їх буксирують, водні мотоцикли, моторні гідродельтаплани в місцях масового перебування людей на воді, визначених і відкритих до експлуатації у спеціально встановлених місцях відповідно до законодавства.
{Абзац другий пункту 32 із змінами, внесеними згідно з Постановою КМ № 881 від 19.08.2023}
{Пункт 32 із змінами, внесеними згідно з Постановою КМ № 1110 від 08.12.2010; в редакції Постанов КМ № 52 від 03.02.2016, № 890 від 04.08.2021}
33. Випуск малих, спортивних суден, інших плавзасобів у територіальне море, внутрішні води України здійснюється адміністраціями об'єктів базування після належного оформлення відповідно до правил безпечної експлуатації баз для стоянки малих суден або правил безпечної експлуатації баз для стоянки спортивних суден, погоджених органами охорони державного кордону, у зоні відповідальності яких вони розташовані.
Експлуатація об'єктів базування всіх форм власності та випуск з них малих, спортивних суден, інших плавзасобів без наявності адміністрацій об'єктів базування забороняється.
Малі, спортивні судна, інші плавзасоби можуть виходити (крім засобів розваг на воді, які виходять на відстань до 2 морських миль) у територіальне море та внутрішні води України відповідно до місцевих правил плавання для малих, спортивних суден і водних мотоциклів та використання засобів для розваг на воді за умови завчасного (не пізніше ніж за одну годину до виходу) інформування адміністраціями об'єктів базування, які ними обліковуються, відповідних підрозділів Державної прикордонної служби, у зоні відповідальності яких вони розташовані.
Вихід та плавання малих, спортивних суден, інших плавзасобів після настання темної пори доби (за винятком суден, які мають у документах, що підтверджують придатність судна до плавання, відмітку про придатність судна до експлуатації в темну пору доби, та обладнання, визначене для нічного плавання Правилами судноплавства на внутрішніх водних шляхах України та Міжнародними правилами попередження зіткнень суден на морі 1972 року), а також за межі 2 морських миль без відповідних радіоелектронних засобів зв'язку та дозволу на користування ними забороняється.
Забороняється виходити за межі 2 морських миль:
малим, спортивним суднам, іншим плавзасобам, що мають ефективну площу розсіювання судна, недостатню для його виявлення за допомогою радіолокаційних станцій (радарів) у діапазонах 9 і 3 ГГц (довжина хвилі 3 і 10 сантиметрів) без радіолокаційних відбивачів;
малим суднам флоту рибної промисловості без технічних засобів дистанційного контролю.
Про повернення з плавання малих, спортивних суден, інших плавзасобів адміністрація об'єктів базування повинна поінформувати не пізніше ніж протягом 30 хвилин із часу повернення підрозділ Державної прикордонної служби, у зоні відповідальності якого вони розташовані.
У разі неповернення в установлений час до об'єкта базування малих, спортивних суден, інших плавзасобів та відсутності інформації про їх стан і місцеперебування адміністрація об'єктів базування зобов'язана негайно поінформувати підрозділ Державної прикордонної служби, у зоні відповідальності якого вони розташовані.
Капітани (судноводії) малих, спортивних суден, інших плавзасобів, випуск яких було здійснено з об'єктів базування за межами контрольованих прикордонних районів, під час виходу в територіальне море, внутрішні води України, які розташовані в контрольованих прикордонних районах, зобов'язані не пізніше ніж за 30 хвилин поінформувати підрозділ Державної прикордонної служби, у зоні відповідальності якого буде здійснено такий вихід.
{Пункт 33 із змінами, внесеними згідно з Постановою КМ № 679 від 23.04.99; в редакції Постанов КМ № 1110 від 08.12.2010, № 52 від 03.02.2016, № 881 від 19.08.2023}
34. У разі порушення вимог щодо порядку зберігання, виходу у територіальне море та внутрішні води, завантаження і розвантаження морських суден, суден внутрішнього плавання та малих, спортивних суден, інших плавзасобів, посадки і висадки пасажирів органи Державної прикордонної служби мають право тимчасово забороняти експлуатацію об'єктів базування, або забороняти вихід у територіальне море та внутрішні води таких суден і плавзасобів. Про запровадження цієї заборони органи Державної прикордонної служби письмово інформують заінтересованих юридичних та фізичних осіб завчасно. Обмеження щодо заборони експлуатації об'єктів базування, діє до усунення виявлених порушень.
{Абзац перший пункту 34 із змінами, внесеними згідно з Постановами КМ № 890 від 04.08.2021, № 881 від 19.08.2023}
У разі заборони Адміністрацією судноплавства експлуатації об'єктів базування або виходу з них суден зазначений орган не пізніше ніж протягом трьох робочих днів з моменту прийняття такого рішення усно з використанням засобів електрозв'язку і письмово інформує про це, зокрема за допомогою факсимільного зв'язку або електронної пошти, органи Державної прикордонної служби, у зоні відповідальності яких перебувають відповідні об'єкти базування.
{Абзац другий пункту 34 в редакції Постанови КМ № 890 від 04.08.2021; із змінами, внесеними згідно з Постановою КМ № 881 від 19.08.2023}
{Пункт 34 із змінами, внесеними згідно з Постановами КМ № 679 від 23.04.99, № 1110 від 08.12.2010, № 52 від 03.02.2016; в редакції Постанови КМ № 416 від 14.06.2017}
35. Для виходу в територіальне море та внутрішні води з портів (морських портів, річкових портів (терміналів) судна оформлюються відповідно до законодавства за наявності суднових документів і документів, що посвідчують особу членів екіпажу і пасажирів.
Вихід суден у територіальне море та внутрішні води з портів здійснюється за умови завчасного інформування капітаном порту (службою капітана порту) або адміністрацією річкового порту (термінала) відповідного підрозділу Державної прикордонної служби, у зоні відповідальності якого перебуває відповідний порт, не пізніше ніж за одну годину до виходу судна з порту.
{Пункт 35 із змінами, внесеними згідно з Постановами КМ № 679 від 23.04.99, № 1110 від 08.12.2010; в редакції Постанов КМ № 890 від 04.08.2021, № 881 від 19.08.2023}
36. Під час плавання і перебування морських суден, суден внутрішнього плавання та малих, спортивних суден, інших плавзасобів у територіальному морі та внутрішніх водах забороняється їх підхід до іноземних та українських суден закордонного прямування (крім випадків, пов'язаних із стихійним лихом, аварією та катастрофою, або бункерування у період воєнного стану суден, які входять до чи виходять з морських портів України, розташованих на р. Дунай, за умови завчасного інформування капітаном (судноводієм) або власником морського судна, судна внутрішнього плавання та малого, спортивного судна, іншого плавзасобу підрозділу Державної прикордонної служби, у зоні відповідальності якого буде здійснюватися підхід, але не пізніше здійснення таких заходів).
{Пункт 36 із змінами, внесеними згідно з Постановами КМ № 679 від 23.04.99, № 1110 від 08.12.2010; в редакції Постанови КМ № 52 від 03.02.2016; із змінами, внесеними згідно з Постановами КМ № 890 від 04.08.2021, № 830 від 26.07.2022, № 881 від 19.08.2023}
37. Режимні обмеження щодо межі акваторій, часу та безпеки плавання і пересування малих, спортивних суден, інших плавзасобів у прикордонній смузі та контрольованому прикордонному районі визначаються місцевими правилами плавання для малих, спортивних суден і водних мотоциклів та використання засобів для розваг на воді відповідно до законодавства.
{Пункт 37 із змінами, внесеними згідно з Постановою КМ № 881 від 19.08.2023}
38. Пляжі, місця масового перебування людей на воді у межах контрольованого прикордонного району облаштовуються необхідними засобами контролю з метою уникнення можливості запливу відпочивальників до лінії державного кордону або в бік іноземних та українських суден закордонного сполучення.
Дотримання зазначених вимог забезпечується керівниками місцевих органів виконавчої влади, органів місцевого самоврядування, підприємств, установ та організацій незалежно від форми власності, а також громадянами України, іноземцями та особами без громадянства, які використовують водні об'єкти з фізкультурно-оздоровчою метою або для відпочинку людей та організації масових заходів.
{Пункт 38 в редакції Постанови КМ № 890 від 04.08.2021}
381. У місцях масового перебування людей на воді, визначених відповідно до законодавства, вихід суден і плавзасобів, що не підлягають обов'язковій реєстрації (крім спортивних суден, антикварних та історичних суден та їх копій, позначених як такі виробником), у територіальне море та внутрішні води України дозволяється на відстань, визначену виробником у технічній документації, але не більше 500 метрів від берегової лінії лише після обов'язкового інформування підрозділу Державної прикордонної служби, у зоні відповідальності якого буде здійснено такий вихід, та за умови наявності з ним електрозв'язку.
{Абзац перший пункту 381 із змінами, внесеними згідно з Постановою КМ № 881 від 19.08.2023}
Інформування здійснюється з використанням засобів електрозв'язку або в будь-який інший спосіб не пізніше ніж за 30 хвилин до виходу із зазначенням типу судна, часу, місця і мети виходу, прізвища, власного імені, по батькові (за наявності) власника (судноводія) судна та пасажирів, а також ймовірного часу та місця повернення.
Після повернення з плавання власник (судноводій) зобов'язаний протягом 15 хвилин з використанням засобів електрозв'язку поінформувати про це підрозділ Державної прикордонної служби, у зоні відповідальності якого було здійснено вихід і повернення.
Посадка і висадка пасажирів, завантаження і розвантаження таких суден і плавзасобів, у тому числі на воді, після їх виходу у внутрішні води України, їх підхід до будь-яких інших суден забороняються (крім випадків, пов'язаних із небезпечною подією, за умови завчасного інформування власником (судноводієм) підрозділу Державної прикордонної служби, у зоні відповідальності якого здійснюватиметься підхід, посадка або висадка пасажирів, завантаження або розвантаження, але не пізніше часу здійснення таких заходів).
У разі порушення вимог цього пункту органи Державної прикордонної служби мають право тимчасово забороняти вихід у внутрішні води України таких суден і плавзасобів. Про запровадження такої заборони органи Державної прикордонної служби письмово інформують заінтересованих юридичних та фізичних осіб протягом 24 годин після прийняття такого рішення.
{Положення доповнено пунктом 381 згідно з Постановою КМ № 890 від 04.08.2021}
39. Місцеві державні адміністрації разом з відповідними підрозділами Державної прикордонної служби визначають шляхи і стежки для пересування по берегу і льоду прикордонних річок, озер та інших водойм.
{Абзац перший пункту 39 із змінами, внесеними згідно з Постановою КМ № 1110 від 08.12.2010}
Пересування по берегу і льоду прикордонних річок, озер та інших водойм поза встановленими для цього шляхами і стежками забороняється.
Порядок видачі дозволів на в'їзд, перебування, проживання, провадження робіт і пропуск у прикордонну смугу
40. З метою отримання дозволу на в'їзд, перебування, проживання, провадження робіт і пропуск у прикордонну смугу особа має право звернутися до відповідного органу Державної прикордонної служби із зазначенням у зверненні інформації, визначеної в частині другій статті 24 Закону України “Про державний кордон України”.
Дозвіл на в'їзд, перебування, проживання і пропуск у прикордонну смугу фізичним особам віком до 18 років надається за зверненням одного з батьків (усиновлювачів), опікунів, піклувальників або іншого законного представника.
Дозвіл на в'їзд, перебування, проживання, провадження робіт і пропуск у прикордонну смугу діє лише на території зони відповідальності органу Державної прикордонної служби, яким його надано.
41. Звернення про надання/визнання недійсним дозволу подається в паперовій формі з використанням засобів поштового зв'язку або передається особою до відповідного органу Державної прикордонної служби особисто чи через уповноважену згідно із законодавством особу. Письмове звернення в електронній формі надсилається з використанням Інтернету на електронну адресу відповідного органу Державної прикордонної служби. Заявник або уповноважена відповідно до законодавства особа підписує письмове звернення про надання/визнання недійсним дозволу власноручно або накладає електронний підпис, що базується на кваліфікованому сертифікаті.
Звернення оформлюється з урахуванням вимог Закону України “Про звернення громадян”.
До звернення про надання/визнання недійсним дозволу додаються:
для громадян України - копії документів, що посвідчують особу та підтверджують громадянство України, а також повноваження на подання звернення - у разі подання звернення законним представником або уповноваженою особою;
для іноземців та осіб без громадянства - копії документів, що посвідчують особу іноземця або особу без громадянства та підтверджують законність перебування на території України, а також повноваження на подання звернення - у разі подання звернення законним представником або уповноваженою особою;
для юридичних осіб - копії документів, що містять інформацію про найменування юридичної особи, місцезнаходження (місце реєстрації), вид та місце (із зазначенням географічних координат) провадження робіт, стосовно яких здійснюється запит, перелік фізичних осіб із зазначенням їх паспортних даних та транспортних засобів із зазначенням державних номерних знаків, що залучатимуться до провадження таких робіт;
для фізичних осіб - підприємців - копії документів, що посвідчують особу;
копії документів, що підтверджують мету і строки перебування у прикордонній смузі;
копії документів, що підтверджують законність провадження робіт.
Відомості, зазначені в абзацах четвертому-сьомому цього пункту, можуть бути отримані уповноваженими особами Державної прикордонної служби шляхом електронної інформаційної взаємодії з інформаційно-комунікаційними системами та публічними електронними реєстрами органів державної влади в установленому законодавством порядку (у разі наявності технічної можливості) та/або з використанням можливості власного доступу до відомостей Єдиного державного реєстру юридичних осіб, фізичних осіб - підприємців та громадських формувань.
42. Орган Державної прикордонної служби не пізніше десяти робочих днів з дня надходження звернення про надання/визнання недійсним дозволу та документів, що додаються до нього, приймає рішення про надання дозволу, про відмову в наданні дозволу або про визнання наданого дозволу недійсним.
Форма рішення про надання/відмову в наданні або визнання дозволу недійсним встановлюється МВС.
43. Про прийняте рішення орган Державної прикордонної служби не пізніше наступного робочого дня повідомляє заявника з використанням офіційного каналу зв'язку, зазначеного у зверненні про надання/визнання недійсним дозволу.
44. Звернення щодо надання дозволу на наступний період подається особою органові Державної прикордонної служби не пізніше ніж за десять робочих днів до закінчення дії попереднього дозволу.
45. У разі виявлення обставин, зазначених у частині п'ятій статті 24 Закону України “Про державний кордон України”, орган Державної прикордонної служби відмовляє в наданні дозволу або визнає виданий раніше дозвіл недійсним, про що протягом наступного робочого дня повідомляє заявника з використанням офіційного каналу зв'язку, зазначеного у зверненні.
46. Особа, якій відмовлено в наданні дозволу, має право оскаржити рішення протягом десяти робочих днів з дня його прийняття до органу Державної прикордонної служби вищого рівня або до адміністративного суду за місцем розташування відповідного органу.
47. Право на в'їзд, перебування і пропуск у прикордонну смугу без дозволу мають:
глави держав і члени делегацій, які прибувають разом з ними;
Голова Верховної Ради України та його заступники;
Прем'єр-міністр України, Перший віце-прем'єр-міністр України, віце-прем'єр-міністри України, міністри України та їх заступники;
Генеральний прокурор та його заступники;
Уповноважений Верховної Ради України з прав людини та його представники;
народні депутати України діючого скликання у разі пред'явлення посвідчення народного депутата України;
Керівник Офісу Президента України та його заступники;
Секретар Ради національної безпеки і оборони України та його заступники;
Голова Рахункової палати та його заступники;
Голова Служби безпеки та його заступники;
Державний секретар Кабінету Міністрів України та його заступники;
керівники центральних органів виконавчої влади та їх заступники;
голови місцевих держадміністрацій, начальники військових адміністрацій в межах відповідних адміністративно-територіальних одиниць;
працівники Національного антикорупційного бюро;
співробітники Служби безпеки - для виконання покладених на них завдань та обов'язків;
особи, яким право безперешкодного доступу надано згідно із законодавством;
посадові чи службові особи державних органів, органів місцевого самоврядування, правоохоронних органів, органів цивільного захисту, військовослужбовці Збройних Сил та інших військових формувань, утворених відповідно до законів, працівники комунальних служб, екстреної (швидкої) медичної допомоги, суб'єктів державної та комунальної власності з метою виконання покладених на них повноважень, необхідних для відвернення загрози та забезпечення безпеки і здоров'я громадян, безпеки руху на залізничному транспорті та безпеки судноплавства, забезпечення та підтримання життєдіяльності об'єктів критичної інфраструктури, охорони та відтворення водних біоресурсів, надання населенню послуг гуманітарного, медичного та соціального характеру, - за умови завчасного, не пізніше ніж за одну годину до в'їзду в прикордонну смугу, інформування органу Державної прикордонної служби, зокрема за допомогою факсимільного зв'язку або електронної пошти;
особи, які в'їжджають у прикордонну смугу з метою перетину державного кордону в пунктах пропуску (пунктах контролю) через державний кордон;
особи (водії вантажних автомобілів та супроводжуючі їх особи), які в'їжджають у прикордонну смугу з метою здійснення мультимодального перевезення;
особи, рух яких починається та закінчується за межами прикордонної смуги, що рухаються автомобільним транспортом автомобільними дорогами загального користування державного значення, залізничним транспортом залізничними шляхами сполучення, частина яких проходить по ділянках місцевості, де встановлено прикордонну смугу, без виконання зупинок, виходу на залізничних станціях у прикордонній смузі.
48. Органи Державної прикордонної служби узагальнюють інформацію про видані та визнані недійсними дозволи.
{Положення доповнено розділом згідно з Постановою КМ № 1292 від 07.12.2023}
{Виправлення внесені згідно з додатковою інформацією "Офіційного вісника України" № 34, 1998 р.}