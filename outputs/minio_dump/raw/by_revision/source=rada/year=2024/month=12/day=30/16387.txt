ЗАКОН УКРАЇНИ
Про застосування реєстраторів розрахункових операцій у сфері торгівлі, громадського харчування та послуг
(Відомості Верховної Ради України (ВВР), 1995, № 28, ст.205)
{Вводиться в дію Постановою ВР
№ 266/95-ВР від 06.07.95, ВВР, 1995, № 28, ст.206}
{В редакції Законів
№ 227/96-ВР від 06.06.96, ВВР, 1996, № 33, ст.155
№ 1776-III від 01.06.2000, ВВР, 2000, № 38, ст.315}
{Із змінами, внесеними згідно із Законами
№ 1927-III від 13.07.2000, ВВР, 2000, № 38, ст.316
№ 2156-III від 21.12.2000, ВВР, 2001, № 7, ст.34
№ 2746-III від 04.10.2001, ВВР, 2002, № 5, ст. 32
№ 380-IV від 26.12.2002, ВВР, 2003, № 10-11, ст.86
№ 860-IV від 22.05.2003, ВВР, 2003, № 37, ст.300
№ 1344-IV від 27.11.2003, ВВР, 2004, № 17-18, ст.250
№ 2056-IV від 06.10.2004, ВВР, 2005, № 1, ст.23
№ 2285-IV від 23.12.2004, ВВР, 2005, № 7-8, ст.162
№ 2505-IV від 25.03.2005, ВВР, 2005, № 17, № 18-19, ст.267
№ 2756-VI від 02.12.2010, ВВР, 2011, № 23, ст.160
№ 3609-VI від 07.07.2011, ВВР, 2012, № 6, ст.50
№ 4014-VI від 04.11.2011, ВВР, 2012, № 24, ст.248
№ 4652-VI від 13.04.2012, ВВР, 2013, № 21, ст.208
№ 4834-VI від 24.05.2012, ВВР, 2013, № 16, ст.136
№ 5083-VI від 05.07.2012, ВВР, 2013, № 33, ст.435
№ 5316-VI від 02.10.2012, ВВР, 2013, № 38, ст.502
№ 5463-VI від 16.10.2012, ВВР, 2014, № 4, ст.61
№ 5518-VI від 06.12.2012, ВВР, 2014, № 8, ст.90
№ 406-VII від 04.07.2013, ВВР, 2014, № 20-21, ст.712
№ 1206-VII від 15.04.2014, ВВР, 2014, № 24, ст.885
№ 71-VIII від 28.12.2014, ВВР, 2015, № 7-8, № 9, ст.55
№ 569-VIII від 01.07.2015, ВВР, 2015, № 33, ст.327
№ 1791-VIII від 20.12.2016, ВВР, 2017, № 4, ст.42
№ 1982-VIII від 23.03.2017, ВВР, 2017, № 18, ст.222
№ 2628-VIII від 23.11.2018, ВВР, 2018, № 49, ст.399
№ 124-IX від 20.09.2019, ВВР, 2019, № 46, ст.295
№ 128-IX від 20.09.2019, ВВР, 2019, № 46, ст.296
№ 533-IX від 17.03.2020, ВВР, 2020, № 17, ст.106
№ 1017-IX від 01.12.2020, ВВР, 2021, № 5, ст.36
№ 1117-IX від 17.12.2020, ВВР, 2021, № 9, ст.60
№ 1591-IX від 30.06.2021 - вводиться в дію з 01.08.2022
№ 1914-IX від 30.11.2021
№ 2118-IX від 03.03.2022
№ 2120-IX від 15.03.2022
№ 2801-IX від 01.12.2022
№ 3219-IX від 30.06.2023
№ 4015-IX від 10.10.2024
№ 4143-IX від 17.12.2024}
{У тексті Закону слова "Міністерство економіки України" в усіх відмінках замінено словами "центральний орган виконавчої влади з питань економічної політики" у відповідному відмінку згідно із Законом № 860-IV від 22.05.2003}
{У тексті Закону слова "суб'єкт підприємницької діяльності" у всіх відмінках і числах замінено словами "суб'єкт господарювання" у відповідному відмінку і числі згідно із Законом № 2756-VI від 02.12.2010}
{У тексті Закону слова "органи державної податкової служби України", "органи державної податкової служби" та "центральний орган виконавчої влади, що забезпечує формування державної фінансової політики" в усіх відмінках замінено словами "органи доходів і зборів" у відповідному відмінку згідно із Законом № 406-VII від 04.07.2013}
Цей Закон визначає правові засади застосування реєстраторів розрахункових операцій та програмних реєстраторів розрахункових операцій у сфері торгівлі, громадського харчування та послуг. Дія його поширюється на усіх суб'єктів господарювання, їх господарські одиниці та представників (уповноважених осіб) суб'єктів господарювання, які здійснюють розрахункові операції у готівковій та/або безготівковій формі.
{Абзац перший преамбули із змінами, внесеними згідно із Законом № 5518-VI від 06.12.2012, в редакції Закону № 128-IX від 20.09.2019}
Встановлення норм щодо незастосування реєстраторів розрахункових операцій у інших законах, крім Податкового кодексу України, не допускається.
{Преамбула в редакції Закону № 2756-VI від 02.12.2010}
Розділ I
ЗАГАЛЬНІ ПОЛОЖЕННЯ
{Статтю 1 виключено на підставі Закону № 2756-VI від 02.12.2010}
Стаття 2. У цьому Законі терміни вживаються у такому значенні:
фіскальні функції - це:
{Абзац другий статті 2 в редакції Закону № 128-IX від 20.09.2019}
а) здатність реєстраторів розрахункових операцій забезпечувати одноразове занесення, довгострокове зберігання у фіскальній пам'яті реєстратора розрахункових операцій, багаторазове зчитування і неможливість зміни підсумкової інформації про обсяг розрахункових операцій, виконаних у готівковій та/або в безготівковій формі (із застосуванням електронних платіжних засобів, платіжних чеків, жетонів тощо), або про обсяг операцій з торгівлі валютними цінностями в готівковій формі, операцій з видачі готівкових коштів держателям електронних платіжних засобів;
{Абзац статті 2 в редакції Закону № 128-IX від 20.09.2019}
б) здатність програмних реєстраторів розрахункових операцій забезпечувати одноразове занесення для довгострокового зберігання на фіскальному сервері контролюючого органу та багаторазове зчитування і неможливість зміни підсумкової інформації про обсяг розрахункових операцій, виконаних у готівковій та/або в безготівковій формі (із застосуванням електронних платіжних засобів, платіжних чеків, жетонів тощо), або про обсяг операцій з торгівлі валютними цінностями в готівковій формі, операцій з видачі готівкових коштів держателям електронних платіжних засобів;
{Абзац статті 2 в редакції Закону № 128-IX від 20.09.2019; із змінами, внесеними згідно із Законом № 1117-IX від 17.12.2020}
реєстратор розрахункових операцій - пристрій або програмно-технічний комплекс, в якому реалізовані фіскальні функції і який призначений для реєстрації розрахункових операцій при продажу товарів (наданні послуг), операцій з торгівлі валютними цінностями в готівковій формі та/або реєстрації кількості проданих товарів (наданих послуг), операцій з видачі готівкових коштів держателям електронних платіжних засобів та з приймання готівки для виконання платіжних операцій. До реєстраторів розрахункових операцій належать: електронний контрольно-касовий апарат, електронний контрольно-касовий реєстратор, вбудований електронний контрольно-касовий реєстратор, комп'ютерно-касова система, електронний таксометр, автомат з продажу товарів (послуг) тощо;
{Абзац статті 2 із змінами, внесеними згідно із Законами № 569-VIII від 01.07.2015, № 128-IX від 20.09.2019; в редакції Закону № 1591-IX від 30.06.2021 - вводиться в дію з 01.08.2022}
розрахункова операція - приймання від покупця готівкових коштів, платіжних карток, платіжних чеків, жетонів тощо за місцем реалізації товарів (послуг), видача готівкових коштів за повернутий покупцем товар (ненадану послугу), а у разі застосування банківської платіжної картки - оформлення відповідного розрахункового документа щодо оплати в безготівковій формі товару (послуги) банком покупця або, у разі повернення товару (відмови від послуги), оформлення розрахункових документів щодо перерахування коштів у банк покупця. Для цілей цього Закону розрахунки при організації та проведенні азартних ігор є розрахунковими операціями;
{Абзац шостий статті 2 із змінами, внесеними згідно із Законом № 4143-IX від 17.12.2024}
електронний контрольно-касовий апарат - реєстратор розрахункових операцій, який додатково забезпечує попереднє програмування найменування і ціни товарів (послуг) та облік їх кількості, друкування розрахункових та інших звітних документів. У цьому Законі до електронних контрольно-касових апаратів відносяться також торговельні автомати або інше подібне устаткування, що призначене для операцій з продажу товарів (послуг) без видачі покупцю чека, іншого звітного документа за готівкові кошти чи їх замінники - жетони, картки платіжних систем або інші замінники грошей, без участі фізичної особи, яка контролює здійснення оплати таких товарів (послуг);
{Абзац статті 2 із змінами, внесеними згідно із Законом № 2156-III від 21.12.2000}
комп'ютерно-касова система - реєстратор розрахункових операцій, виконаний із застосуванням комп'ютерних засобів, який додатково виконує технологічні операції, визначені сферою його застосування, і забезпечує друкування розрахункових та інших звітних документів;
електронний контрольно-касовий реєстратор - реєстратор розрахункових операцій, який додатково забезпечує облік кількості реалізованих товарів (послуг) найменування, друкування розрахункових та інших звітних документів;
{Абзац статті 2 із змінами, внесеними згідно із Законом № 2156-III від 21.12.2000}
вбудований електронний контрольно-касовий реєстратор - реєстратор розрахункових операцій, призначений для забезпечення реалізації фіскальних функцій у складі програмно-технічного комплексу самообслуговування, автоматів з продажу товарів (послуг) тощо;
{Статтю 2 доповнено абзацом згідно із Законом № 569-VIII від 01.07.2015}
програмно-технічний комплекс самообслуговування - у значенні, наведеному в Законі України "Про платіжні системи та переказ коштів в Україні";
{Статтю 2 доповнено абзацом згідно із Законом № 569-VIII від 01.07.2015}
електронний таксометр - реєстратор розрахункових операцій, який додатково забезпечує попереднє програмування тарифів за проїзд та облік вартості наданих послуг з перевезень пасажирів;
{Зміни до абзацу дванадцятого статті 2 див. в Законі № 124-IX від 20.09.2019}
автомат з продажу товарів (послуг) - реєстратор розрахункових операцій, який в автоматичному режимі здійснює видачу (надання) за готівкові кошти або із застосуванням платіжних карток, жетонів тощо товарів (послуг) і забезпечує відповідний облік їх кількості та вартості, та створює контрольну стрічку в електронному вигляді;
{Абзац статті 2 із змінами, внесеними згідно із Законом № 4834-VI від 24.05.2012}
Державний реєстр реєстраторів розрахункових операцій - перелік моделей реєстраторів розрахункових операцій та їх модифікацій, які мають підтвердження відповідності вимогам діючих державних технічних регламентів та стандартів згідно із Законом України "Про технічні регламенти та оцінку відповідності", а також відповідають вимогам нормативних актів України, i такі реєстратори розрахункових операцій дозволені для застосування у сфері, визначеній цим Законом;
{Абзац статті 2 із змінами, внесеними згідно із Законами № 4834-VI від 24.05.2012, № 5083-VI від 05.07.2012, № 128-IX від 20.09.2019}
фіскальна пам'ять - запам'ятовуючий пристрій у складі реєстратора розрахункових операцій, призначений для одноразового занесення, зберігання і багаторазового зчитування підсумкової інформації про обсяг розрахункових операцій, яку неможливо змінити або знищити без пошкодження самого пристрою;
виробник - суб'єкт господарювання, який виробляє реєстратори розрахункових операцій і є власником конструкторсько-технологічної та програмної документації або відповідної ліцензії на їх виготовлення;
постачальник - суб'єкт господарювання, який є виробником або за договором з виробником організовує продаж, передачу в оренду, лізинг, технічне обслуговування і ремонт реєстраторів розрахункових операцій;
{Абзац статті 2 в редакції Закону № 569-VIII від 01.07.2015; із змінами, внесеними згідно із Законами № 128-IX від 20.09.2019, № 1117-IX від 17.12.2020}
центр сервісного обслуговування - суб'єкт господарювання, який за договором з постачальником надає послуги щодо введення в експлуатацію, технічного обслуговування, гарантійного, післягарантійного ремонту реєстраторів розрахункових операцій;
розрахунковий документ - документ встановленої форми та змісту (касовий чек, товарний чек, видатковий чек, розрахункова квитанція, проїзний документ тощо), що підтверджує факт продажу (повернення) товарів, надання послуг, операцій з видачі готівкових коштів держателям електронних платіжних засобів, отримання (повернення) коштів, торгівлю валютними цінностями в готівковій формі, створений в паперовій та/або електронній формі (електронний розрахунковий документ) у випадках, передбачених цим Законом, зареєстрованим у встановленому порядку реєстратором розрахункових операцій або програмним реєстратором розрахункових операцій, чи заповнений вручну;
{Абзац дев'ятнадцятий статті 2 в редакції Закону № 128-IX від 20.09.2019}
розрахункова книжка - належним чином зброшурована та прошнурована книжка, зареєстрована в контролюючих органах, що містить номерні розрахункові квитанції, які видаються покупцям у визначених цим Законом випадках, коли не застосовуються реєстратори розрахункових операцій або програмні реєстратори розрахункових операцій;
{Абзац двадцятий статті 2 із змінами, внесеними згідно із Законом № 128-IX від 20.09.2019}
книга обліку розрахункових операцій - прошнурована і належним чином зареєстрована в контролюючих органах книга, що містить щоденні звіти, які складаються на підставі відповідних розрахункових документів щодо руху готівкових коштів, товарів (послуг);
{Абзац двадцять перший статті 2 із змінами, внесеними згідно із Законом № 128-IX від 20.09.2019}
фінансова санкція - грошова сума, що стягується за порушення вимог цього Закону з суб'єктів господарювання до відповідного бюджету;
{Абзац двадцять другий статті 2 в редакції Закону № 128-IX від 20.09.2019}
{Абзац статті 2 виключено на підставі Закону № 2156-III від 21.12.2000}
{Абзац двадцять четвертий статті 2 виключено на підставі Закону № 128-IX від 20.09.2019}
фіскальний режим роботи - це:
{Абзац статті 2 із змінами, внесеними згідно із Законом № 2756-VI від 02.12.2010; в редакції Закону № 128-IX від 20.09.2019}
а) режим роботи опломбованого належним чином реєстратора розрахункових операцій, який забезпечує безумовне виконання ним фіскальних функцій;
{Абзац двадцять шостий статті 2 в редакції Закону № 128-IX від 20.09.2019}
б) режим роботи програмного реєстратора розрахункових операцій, зареєстрованого у реєстрі таких реєстраторів, що забезпечує реєстрацію розрахункових документів на фіскальному сервері контролюючого органу відповідно до цього Закону;
{Абзац двадцять сьомий статті 2 в редакції Закону № 128-IX від 20.09.2019}
фіскальний звітний чек - документ встановленої форми, створений у паперовій та/або електронній формі (електронний фіскальний звітний чек) реєстратором розрахункових операцій або програмним реєстратором розрахункових операцій, що містить дані денного звіту, під час створення якого інформація про обсяг виконаних розрахункових операцій заноситься відповідно до фіскальної пам'яті реєстратора розрахункових операцій або фіскального сервера контролюючого органу;
{Абзац двадцять восьмий статті 2 в редакції Закону № 128-IX від 20.09.2019}
фіскальний звіт - документ встановленої форми, створений у паперовій та/або електронній формі (електронний фіскальний звіт) реєстратором розрахункових операцій або програмним реєстратором розрахункових операцій, що застосовується для реєстрації операцій з торгівлі валютними цінностями в готівковій формі, який містить дані про виконані операції з початку робочої зміни касира;
{Абзац статті 2 в редакції Закону № 128-IX від 20.09.2019}
денний звіт - документ встановленої форми, створений у паперовій та/або електронній формі реєстратором розрахункових операцій або програмним реєстратором розрахункових операцій, що містить інформацію про денні підсумки розрахункових операцій, проведених з його застосуванням;
{Абзац статті 2 в редакції Закону № 128-IX від 20.09.2019}
контрольна стрічка - це:
{Абзац статті 2 із змінами, внесеними згідно із Законом № 2756-VI від 02.12.2010; в редакції Законів № 5083-VI від 05.07.2012, № 1017-IX від 01.12.2020}
а) копії розрахункових документів, послідовно сформованих реєстратором розрахункових операцій, що надруковані або створені в електронній формі таким реєстратором, а також копії фіскальних звітних чеків у разі створення контрольної стрічки в електронній формі;
{Абзац статті 2 в редакції Закону № 1017-IX від 01.12.2020}
б) електронні копії розрахункових документів, а також електронні копії фіскальних звітних чеків, які сформовані послідовно із додаванням у кожен наступний розрахунковий документ або фіскальний звітний чек хешу попереднього розрахункового документа або фіскального звітного чека та зберігаються в електронній формі програмним реєстратором розрахункових операцій під час його роботи на період відсутності зв'язку між програмним реєстратором розрахункових операцій та фіскальним сервером контролюючого органу (в режимі офлайн) до моменту передачі розрахункових документів або фіскальних звітних чеків до фіскального сервера контролюючого органу;
{Абзац статті 2 в редакції Закону № 1017-IX від 01.12.2020}
місце проведення розрахунків - місце, де здійснюються розрахунки із покупцем за продані товари (надані послуги) та зберігаються отримані за реалізовані товари (надані послуги) готівкові кошти, а також місце отримання покупцем попередньо оплачених товарів (послуг) із застосуванням платіжних карток, платіжних чеків, жетонів тощо;
модем - окремий або у складі реєстратора розрахункових операцій пристрій, призначений для передачі копії сформованих реєстратором розрахункових операцій розрахункових документів і фіскальних звітних чеків в електронній формі по дротових або бездротових каналах зв'язку, до складу якого входить пам'ять для тимчасового зберігання цих копій;
{Статтю 2 доповнено абзацом згідно із Законом № 2756-VI від 02.12.2010}
вироби медичного призначення (медичні вироби) - будь-який інструмент, апарат, прилад, пристрій, програмне забезпечення, матеріал або інший виріб, призначені для діагностики, лікування, профілактики організму людини та (або) забезпечення таких процесів;
{Статтю 2 доповнено абзацом згідно із Законом № 2628-VIII від 23.11.2018}
програмний реєстратор розрахункових операцій - програмний, програмно-апаратний або програмно-технічний комплекс у вигляді технологічного та/або програмного рішення, що використовується на будь-якому пристрої та в якому фіскальні функції реалізовані через фіскальний сервер контролюючого органу і який призначений для реєстрації розрахункових операцій при продажу товарів (наданні послуг), операцій з торгівлі валютними цінностями в готівковій формі та/або реєстрації кількості проданих товарів (наданих послуг), операцій з приймання готівки для виконання платіжних операцій. Контролюючий орган забезпечує безоплатне програмне рішення для використання суб'єктом господарювання;
{Статтю 2 доповнено абзацом згідно із Законом № 128-IX від 20.09.2019; в редакції Закону № 1591-IX від 30.06.2021 - вводиться в дію з 01.08.2022}
фіскальний сервер контролюючого органу - програмно-технічний комплекс, через який реалізується фіскальна функція та який здійснює реєстрацію програмних реєстраторів розрахункових операцій, електронних розрахункових документів, електронних фіскальних звітів та електронних фіскальних звітних чеків, збереження даних щодо проведеної розрахункової операції у системі обліку даних реєстраторів розрахункових операцій, обробки та надання доступу до інформації про розрахункові операції, проведені з використанням програмних реєстраторів розрахункових операцій, а також інтеграцію з програмними реєстраторами розрахункових операцій через програмний інтерфейс (АРІ), розміщений у відкритому вільному доступі;
{Статтю 2 доповнено абзацом згідно із Законом № 128-IX від 20.09.2019}
реєстрація електронних розрахункових документів, електронних фіскальних звітів та електронних фіскальних звітних чеків - це:
{Статтю 2 доповнено абзацом згідно із Законом № 128-IX від 20.09.2019}
а) присвоєння реєстратором розрахункових операцій у процесі виконання ним фіскальних функцій фіскального номера електронному розрахунковому документу, електронному фіскальному звіту та електронному фіскальному звітному чеку, що створені таким реєстратором розрахункових операцій, із збереженням даних щодо виконання розрахункової операції у фіскальній пам'яті таких реєстраторів розрахункових операцій;
{Статтю 2 доповнено абзацом згідно із Законом № 128-IX від 20.09.2019 }
б) присвоєння програмним забезпеченням фіскального сервера контролюючого органу фіскального номера електронному розрахунковому документу, електронному фіскальному звіту та електронному фіскальному звітному чеку, що створені програмними реєстраторами розрахункових операцій, із збереженням даних щодо виконання розрахункової операції у системі обліку даних реєстраторів розрахункових операцій;
{Статтю 2 доповнено абзацом згідно із Законом № 128-IX від 20.09.2019}
реєстр програмних реєстраторів розрахункових операцій - реєстр, який ведеться центральним органом виконавчої влади, що реалізує державну податкову політику, до якого вносяться програмні реєстратори розрахункових операцій в момент присвоєння їм фіскального номера фіскальним сервером контролюючого органу, а також відомості про суб'єкта господарювання та його господарські одиниці, де застосовуються такі реєстратори, дані сертифікатів електронних підписів та/або печаток, що використовуються такими реєстраторами;
{Статтю 2 доповнено абзацом згідно із Законом № 128-IX від 20.09.2019}
реєстрація програмного реєстратора розрахункових операцій - присвоєння програмним забезпеченням фіскального сервера контролюючого органу фіскального номера програмному реєстратору розрахункових операцій із внесенням даних до реєстру програмних реєстраторів розрахункових операцій;
{Статтю 2 доповнено абзацом згідно із Законом № 128-IX від 20.09.2019}
фіскальний номер програмного реєстратора розрахункових операцій - унікальний код, що формується фіскальним сервером контролюючого органу та присвоюється програмному реєстратору розрахункових операцій під час реєстрації для його ідентифікації;
{Статтю 2 доповнено абзацом згідно із Законом № 128-IX від 20.09.2019}
фіскальний номер електронного розрахункового документа, електронного фіскального звіту та електронного фіскального звітного чека - унікальний код, що формується реєстратором розрахункових операцій або фіскальним сервером контролюючого органу та присвоюється електронному розрахунковому документу, електронному фіскальному звіту та електронному фіскальному звітному чеку під час їх реєстрації;
{Статтю 2 доповнено абзацом згідно із Законом № 128-IX від 20.09.2019}
електронний розрахунковий документ - це:
{Статтю 2 доповнено абзацом згідно із Законом № 128-IX від 20.09.2019}
а) документ, створений реєстратором розрахункових операцій, який переведено у фіскальний режим роботи, у момент проведення розрахункової операції, інформація в якому зафіксована у вигляді електронних даних, включаючи обов'язкові реквізити розрахункового документа за встановленою формою;
{Статтю 2 доповнено абзацом згідно із Законом № 128-IX від 20.09.2019}
б) документ, створений програмним реєстратором розрахункових операцій у момент проведення розрахункової операції та зареєстрований фіскальним сервером контролюючого органу із присвоєнням йому фіскального номера фіскальним сервером контролюючого органу або присвоєнням йому фіскального номера із діапазону номерів, сформованих фіскальним сервером, інформація в якому зафіксована у вигляді електронних даних, включаючи обов'язкові реквізити розрахункового документа за встановленою формою;
{Статтю 2 доповнено абзацом згідно із Законом № 128-IX від 20.09.2019}
електронний фіскальний звітний чек - це:
{Статтю 2 доповнено абзацом згідно із Законом № 128-IX від 20.09.2019}
а) документ, створений реєстратором розрахункових операцій, який переведено у фіскальний режим роботи, що містить дані денного звіту, інформація в якому зафіксована у вигляді електронних даних, включаючи обов'язкові реквізити фіскального звітного чека за встановленою формою;
{Статтю 2 доповнено абзацом згідно із Законом № 128-IX від 20.09.2019}
б) документ, створений програмним реєстратором розрахункових операцій, що містить дані денного звіту, зареєстрований фіскальним сервером контролюючого органу, інформація в якому зафіксована у вигляді електронних даних, включаючи обов'язкові реквізити фіскального звітного чека за встановленою формою;
{Статтю 2 доповнено абзацом згідно із Законом № 128-IX від 20.09.2019}
електронний фіскальний звіт - це:
{Статтю 2 доповнено абзацом згідно із Законом № 128-IX від 20.09.2019}
а) документ, створений реєстратором розрахункових операцій, який переведено у фіскальний режим роботи, що містить дані фіскального звіту, інформація в якому зафіксована у вигляді електронних даних, включаючи обов'язкові реквізити фіскального звіту за встановленою формою;
{Статтю 2 доповнено абзацом згідно із Законом № 128-IX від 20.09.2019}
б) документ, створений програмним реєстратором розрахункових операцій, що містить дані фіскального звіту, зареєстрований фіскальним сервером контролюючого органу, інформація в якому зафіксована у вигляді електронних даних, включаючи обов'язкові реквізити фіскального звіту за встановленою формою;
{Статтю 2 доповнено абзацом згідно із Законом № 128-IX від 20.09.2019}
електронна копія розрахункового документа - ідентична копія (у формі електронних даних) розрахункового документа, створеного реєстратором розрахункових операцій, яка міститься на контрольній стрічці в пам'яті реєстраторів розрахункових операцій або в пам'яті модемів, які до них приєднані, та/або створена програмним реєстратором розрахункових операцій у електронній формі, що може використовуватися контролюючими органами як податкова інформація та під час проведення перевірок платників податків;
{Статтю 2 доповнено абзацом згідно із Законом № 128-IX від 20.09.2019}
електронна копія фіскального звітного чека - ідентична копія (у формі електронних даних) фіскального звітного чека, створеного реєстратором розрахункових операцій та/або програмним реєстратором розрахункових операцій, що може використовуватися контролюючими органами як податкова інформація та під час проведення перевірок платників податків.
{Статтю 2 доповнено абзацом згідно із Законом № 128-IX від 20.09.2019}
електронна копія фіскального звіту - ідентична копія (у формі електронних даних) фіскального звіту, створеного реєстратором розрахункових операцій та/або програмним реєстратором розрахункових операцій, що може використовуватися контролюючими органами як податкова інформація та під час проведення перевірок платників податків;
{Статтю 2 доповнено новим абзацом згідно із Законом № 1017-IX від 01.12.2020}
Терміни "система обліку даних реєстраторів розрахункових операцій" і "контролюючий орган" для цілей цього Закону вживаються у значенні, наведеному в Податковому кодексі України.
{Статтю 2 доповнено абзацом згідно із Законом № 128-IX від 20.09.2019}
Термін "торгівля валютними цінностями" для цілей цього Закону вживається у значенні операцій з купівлі, продажу або обміну іноземної валюти в готівковій формі відповідно до Закону України "Про валюту і валютні операції".
{Статтю 2 доповнено абзацом згідно із Законом № 128-IX від 20.09.2019}
Термін "технічно складні побутові товари, що підлягають гарантійному ремонту" для цілей цього Закону вживається у значенні, наведеному в Законі України "Про захист прав споживачів". Перелік груп технічно складних побутових товарів, які підлягають гарантійному ремонту (обслуговуванню) або гарантійній заміні, в цілях застосування реєстраторів розрахункових операцій встановлюється Кабінетом Міністрів України.
{Статтю 2 доповнено абзацом згідно із Законом № 1791-VIII від 20.12.2016}
Терміни "організатор азартних ігор" і "розрахунки при організації та проведенні азартних ігор" для цілей цього Закону вживаються у значенні, наведеному в Законі України "Про державне регулювання діяльності щодо організації та проведення азартних ігор".
{Статтю 2 доповнено абзацом згідно із Законом № 4143-IX від 17.12.2024}
Розділ II
ПОРЯДОК ПРОВЕДЕННЯ РОЗРАХУНКІВ
Стаття 3. Суб'єкти господарювання, які здійснюють розрахункові операції в готівковій та/або в безготівковій формі (із застосуванням електронних платіжних засобів, платіжних чеків, жетонів тощо) при продажу товарів (наданні послуг) у сфері торгівлі, громадського харчування та послуг, а також операції з приймання готівки для виконання платіжної операції зобов'язані:
{Абзац перший статті 3 в редакції Закону № 71-VIII від 28.12.2014; із змінами, внесеними згідно із Законом № 128-IX від 20.09.2019; в редакції Закону № 1591-IX від 30.06.2021 - вводиться в дію з 01.08.2022}
1) проводити розрахункові операції на повну суму покупки (надання послуги) через зареєстровані, опломбовані у встановленому порядку та переведені у фіскальний режим роботи реєстратори розрахункових операцій або через зареєстровані фіскальним сервером контролюючого органу програмні реєстратори розрахункових операцій зі створенням у паперовій та/або електронній формі відповідних розрахункових документів, що підтверджують виконання розрахункових операцій, або у випадках, передбачених цим Законом, із застосуванням зареєстрованих у встановленому порядку розрахункових книжок.
Використання програмних реєстраторів розрахункових операцій при оптовій та/або роздрібній торгівлі пальним забороняється;
{Пункт 1 статті 3 доповнено абзацом другим згідно із Законом № 1017-IX від 01.12.2020}
{Пункт 1 статті 3 в редакції Закону № 128-IX від 20.09.2019}
2) надавати особі, яка отримує або повертає товар, отримує послугу або відмовляється від неї, включаючи ті, замовлення або оплата яких здійснюється з використанням мережі Інтернет, при отриманні товарів (послуг) в обов'язковому порядку розрахунковий документ встановленої форми та змісту на повну суму проведеної операції, створений в паперовій та/або електронній формі (у тому числі, але не виключно, з відтворюванням на дисплеї реєстратора розрахункових операцій чи дисплеї пристрою, на якому встановлений програмний реєстратор розрахункових операцій QR-коду, який дозволяє особі здійснювати його зчитування та ідентифікацію із розрахунковим документом за структурою даних, що в ньому міститься, та/або надсиланням електронного розрахункового документа на наданий такою особою абонентський номер або адресу електронної пошти).
Фізичні особи - підприємці, які є платниками єдиного податку та не зареєстровані платниками податку на додану вартість, при продажу товарів (крім підакцизних товарів, технічно складних побутових товарів, що підлягають гарантійному ремонту, лікарських засобів, виробів медичного призначення, ювелірних та побутових виробів з дорогоцінних металів, дорогоцінного каміння, дорогоцінного каміння органогенного утворення та напівдорогоцінного каміння) або наданні послуг мають право в розрахунковому документі зазначати назву товару (послуги) у вигляді, що відображає споживчі ознаки товару (послуги) та ідентифікує належність такого товару (послуги) до товарної групи чи послуги;
{Пункт 2 статті 3 доповнено абзацом другим згідно із Законом № 3219-IX від 30.06.2023}
{Пункт 2 статті 3 в редакції Законів № 71-VIII від 28.12.2014, № 128-IX від 20.09.2019}
3) застосовувати реєстратори розрахункових операцій, що включені до Державного реєстру реєстраторів розрахункових операцій, та/або програмні реєстратори розрахункових операцій з додержанням встановленого порядку їх застосування;
{Пункт 3 статті 3 в редакції Закону № 128-IX від 20.09.2019}
4) забезпечувати цілісність пломб реєстратора розрахункових операцій та незмінність його конструкції та програмного забезпечення;
5) у разі незастосування реєстраторів розрахункових операцій або програмних реєстраторів розрахункових операцій у випадках, визначених цим Законом, проводити розрахунки з використанням книги обліку розрахункових операцій та розрахункової книжки з додержанням встановленого порядку їх ведення, крім випадків, коли ведеться облік через електронні системи прийняття ставок, що контролюються у режимі реального часу центральним органом виконавчої влади, що реалізує державну політику у сфері казначейського обслуговування бюджетних коштів;
{Пункт 5 статті 3 із змінами, внесеними згідно із Законами № 2746-III від 04.10.2001, № 5463-VI від 16.10.2012, № 128-IX від 20.09.2019}
6) забезпечувати зберігання (у разі використання) використаних книг обліку розрахункових операцій та розрахункових книжок протягом трьох років після їх закінчення;
{Пункт 6 статті 3 із змінами, внесеними згідно із Законом № 128-IX від 20.09.2019}
7) подавати до контролюючих органів звітність, пов'язану із застосуванням реєстратора розрахункових операцій та розрахункових книжок, не пізніше 15 числа наступного за звітним місяця у разі, якщо цим пунктом не передбачено подання інформації по дротових або бездротових каналах зв'язку.
{Абзац перший пункту 7 статті 3 із змінами, внесеними згідно із Законом № 128-IX від 20.09.2019}
Суб'єкти господарювання, які використовують реєстратори розрахункових операцій (крім електронних таксометрів, автоматів з продажу товарів (послуг) та реєстраторів розрахункових операцій, що застосовуються для обліку та реєстрації операцій з торгівлі валютними цінностями в готівковій формі), повинні подавати до контролюючих органів по дротових або бездротових каналах зв'язку електронні копії розрахункових документів і фіскальних звітних чеків, які містяться на контрольній стрічці в пам'яті реєстраторів розрахункових операцій або в пам'яті модемів, які до них приєднані.
{Абзац другий пункту 7 статті 3 в редакції Законів № 5518-VI від 06.12.2012, № 128-IX від 20.09.2019}
Суб'єкти господарювання, які використовують такі реєстратори розрахункових операцій, як електронні таксометри, автомати з продажу товарів (послуг) та реєстратори розрахункових операцій, що застосовуються для обліку та реєстрації операцій з торгівлі валютними цінностями в готівковій формі, повинні подавати до контролюючих органів по дротових або бездротових каналах зв'язку інформацію про обсяг розрахункових операцій, виконаних у готівковій та/або безготівковій формі, або про обсяг операцій з торгівлі валютними цінностями в готівковій формі, яка міститься в фіскальній пам'яті зазначених реєстраторів розрахункових операцій.
{Абзац третій пункту 7 статті 3 в редакції Законів № 5518-VI від 06.12.2012, № 128-IX від 20.09.2019}
Суб'єкти господарювання, які використовують програмні реєстратори розрахункових операцій, повинні передавати до контролюючих органів по дротових або бездротових каналах зв'язку інформацію у формі електронних копій розрахункових документів, електронних фіскальних звітів, електронних фіскальних звітних чеків та іншу інформацію, необхідну для обліку роботи програмних реєстраторів розрахункових операцій фіскальним сервером контролюючого органу, яка створюється засобами таких програмних реєстраторів розрахункових операцій.
{Абзац четвертий пункту 7 статті 3 в редакції Законів № 5463-VI від 16.10.2012, № 128-IX від 20.09.2019, № 1017-IX від 01.12.2020}
Програмні реєстратори розрахункових операцій та фіскальний сервер контролюючого органу повинні забезпечувати можливість одержання в автоматичному режимі даних про електронні розрахункові документи від фіскального сервера контролюючого органу, необхідних для формування засобами програмного реєстратора розрахункових операцій та передачі до фіскального сервера контролюючого органу фіскальних звітів та електронних фіскальних звітних чеків за відповідний період.
{Абзац пункту 7 статті 3 в редакції Закону № 1017-IX від 01.12.2020}
Порядок передачі інформації від реєстраторів розрахункових операцій та програмних реєстраторів розрахункових операцій до центрального органу виконавчої влади, що реалізує державну податкову політику, по дротових або бездротових каналах зв'язку встановлюється центральним органом виконавчої влади, що забезпечує формування та реалізує державну фінансову політику, на базі технології, розробленої Національним банком України, або з використанням кваліфікованого електронного підпису, кваліфікованої електронної позначки часу з дотриманням вимог Закону України "Про електронну ідентифікацію та електронні довірчі послуги" та/або інших дозволених в Україні засобів захисту інформації, передбачених законодавством. При цьому застосування удосконаленого електронного підпису та/або удосконаленої електронної печатки є достатнім для застосування в програмних реєстраторах розрахункових операцій;
{Абзац пункту 7 статті 3 в редакції Закону № 128-IX від 20.09.2019; із змінами, внесеними згідно із Законами № 1017-IX від 01.12.2020, № 2801-IX від 01.12.2022}
{Пункт 7 статті 3 в редакції Закону № 2756-VI від 02.12.2010, зміненого Законом № 3609-VI від 07.07.2011}
{Пункт 8 статті 3 виключено на підставі Закону № 1017-IX від 01.12.2020}
9) щоденно створювати у паперовій та/або електронній формі реєстраторами розрахункових операцій (за виключенням автоматів з продажу товарів (послуг) або програмними реєстраторами розрахункових операцій фіскальні звітні чеки у разі здійснення розрахункових операцій;
{Пункт 9 статті 3 в редакції Закону № 71-VIII від 28.12.2014; із змінами, внесеними згідно із Законом № 569-VIII від 01.07.2015; в редакції Закону № 128-IX від 20.09.2019}
10) створювати контрольні стрічки у паперовій та/або електронній формі і забезпечувати їх зберігання:
на реєстраторах розрахункових операцій (за виключенням автоматів з продажу товарів (послуг) - протягом трьох років;
на програмних реєстраторах розрахункових операцій у разі здійснення розрахункових операцій у режимі офлайн відповідно до цього Закону - до моменту передачі електронних розрахункових документів, електронних фіскальних звітів, електронних фіскальних звітних чеків до фіскального сервера контролюючого органу;
{Пункт 10 статті 3 із змінами, внесеними згідно із Законом № 2756-VI від 02.12.2010; в редакції Закону № 128-IX від 20.09.2019}
11) проводити розрахункові операції через реєстратори розрахункових операцій та/або через програмні реєстратори розрахункових операцій для підакцизних товарів з використанням режиму програмування із зазначенням коду товарної підкатегорії згідно з УКТ ЗЕД, найменування товарів, цін товарів та обліку їх кількості, а також із зазначенням цифрового значення штрихового коду марки акцизного податку (серія та номер) при роздрібній торгівлі алкогольними напоями;
{Пункт 11 статті 3 із змінами, внесеними згідно із Законом № 1791-VIII від 20.12.2016; в редакції Законів № 128-IX від 20.09.2019, № 1017-IX від 01.12.2020, № 1914-IX від 30.11.2021}
12) вести в порядку, встановленому законодавством, облік товарних запасів, здійснювати продаж лише тих товарів, що відображені в такому обліку. Порядок та форма обліку товарних запасів для фізичних осіб - підприємців, у тому числі платників єдиного податку, встановлюються центральним органом виконавчої влади, що забезпечує формування та реалізує державну фінансову політику. При цьому суб'єкт господарювання зобов'язаний надати контролюючим органам на початок проведення перевірки документи (у паперовій або електронній формі), що підтверджують облік та походження товарних запасів (зокрема, але не виключно, документи щодо інвентаризації товарних запасів, документи про отримання товарів від інших суб'єктів господарювання та/або документи на внутрішнє переміщення товарів), які на момент перевірки знаходяться у місці продажу (господарському об'єкті).
Такі вимоги не поширюються на фізичних осіб - підприємців, які є платниками єдиного податку та не зареєстровані платниками податку на додану вартість (крім тих, які провадять діяльність з реалізації технічно складних побутових товарів, що підлягають гарантійному ремонту, а також лікарських засобів та виробів медичного призначення, ювелірних та побутових виробів з дорогоцінних металів, дорогоцінного каміння, дорогоцінного каміння органогенного утворення та напівдорогоцінного каміння);
{Пункт 12 статті 3 в редакції Законів № 2156-III від 21.12.2000, № 569-VIII від 01.07.2015, № 128-IX від 20.09.2019, № 1914-IX від 30.11.2021}
{Пункт 13 статті 3 виключено на підставі Закону № 1017-IX від 01.12.2020}
14) вводити в експлуатацію, проводити технічне обслуговування без порушення раніше здійсненого належним чином опломбування реєстратора розрахункових операцій, ремонтувати реєстратори розрахункових операцій через центри сервісного обслуговування в порядку, встановленому Кабінетом Міністрів України;
{Пункт 14 статті 3 в редакції Закону № 569-VIII від 01.07.2015}
15) надавати в паперовій та/або електронній формі покупцю товарів (послуг) за його вимогою чек, накладну або інший розрахунковий документ, що засвідчує передання права власності на них від продавця до покупця з метою виконання вимог Закону України "Про захист прав споживачів". Порушення цього правила тягне за собою відповідальність, передбачену зазначеним законом, але не може бути підставою для застосування до порушника адміністративних чи фінансових санкцій, передбачених законодавством з питань оподаткування;
{Статтю 3 доповнено пунктом 15 згідно із Законом № 2156-III від 21.12.2000; із змінами, внесеними згідно із Законом № 128-IX від 20.09.2019}
16) у разі виявлення несправностей реєстратора розрахункових операцій, а також пошкодження засобів контролю протягом робочого дня, в якому виявлено несправності чи пошкодження, письмово або засобами електронних комунікацій в довільній формі повідомити центр сервісного обслуговування, а також протягом двох робочих днів після дня виявлення несправностей чи пошкодження письмово або засобами електронних комунікацій в довільній формі повідомити про це контролюючий орган, у якому суб'єкт господарювання зареєстрований платником податків.
{Абзац перший пункту 16 статті 3 із змінами, внесеними згідно із Законом № 128-IX від 20.09.2019}
У разі виявлення несправностей програмного реєстратора розрахункових операцій протягом дня, в якому виявлено несправність, засобами електронних комунікацій повідомити про це контролюючий орган, виробника програмного реєстратора розрахункових операцій та/або центр сервісного обслуговування (за наявності) за формою, встановленою центральним органом виконавчої влади, що забезпечує формування та реалізує державну фінансову політику.
{Пункт 16 статті 3 доповнено абзацом другим згідно із Законом № 128-IX від 20.09.2019}
У разі проведення розрахункових операцій у період відсутності зв'язку між програмним реєстратором розрахункових операцій та фіскальним сервером контролюючого органу протягом години після відновлення такого зв'язку повідомити контролюючий орган засобами електронних комунікацій про час і дату початку та завершення проведення розрахункових операцій у цей період за формою, встановленою центральним органом виконавчої влади, що забезпечує формування та реалізує державну фінансову політику.
{Пункт 16 статті 3 доповнено абзацом третім згідно із Законом № 128-IX від 20.09.2019}
У разі проведення розрахункових операцій у період відсутності зв'язку між програмним реєстратором розрахункових операцій та фіскальним сервером контролюючого органу зазначати у розрахунковому документі про проведення розрахункової операції у режимі офлайн.
{Пункт 16 статті 3 доповнено абзацом четвертим згідно із Законом № 128-IX від 20.09.2019}
{Статтю 3 доповнено пунктом 16 згідно із Законом № 569-VIII від 01.07.2015; із змінами, внесеними згідно із Законом № 2801-IX від 01.12.2022}
Стаття 4. Банки, що здійснюють операції з торгівлі валютними цінностями в готівковій формі, суб'єкти господарювання, які здійснюють операції з торгівлі валютними цінностями в готівковій формі на підставі агентських угод з банками, а також небанківські надавачі платіжних послуг, які мають право здійснювати операції з торгівлі валютними цінностями в готівковій формі, відповідно до Закону України "Про валюту і валютні операції", зобов'язані:
{Абзац перший статті 4 в редакції Законів № 128-IX від 20.09.2019, № 1591-IX від 30.06.2021 - вводиться в дію з 01.08.2022}
1) проводити операції з торгівлі валютними цінностями в готівковій формі, змінювати курс валюти відповідно до порядку, встановленого Національним банком України;
{Абзац другий статті 4 в редакції Закону № 128-IX від 20.09.2019}
2) проводити операції з торгівлі валютними цінностями в готівковій формі через зареєстровані, опломбовані у встановленому порядку та переведені у фіскальний режим роботи реєстратори розрахункових операцій та/або через зареєстровані фіскальним сервером контролюючого органу програмні реєстратори розрахункових операцій із створенням (роздрукуванням у двох примірниках та/або збереженням в електронній формі) розрахункових документів, що підтверджують виконання цих операцій;
{Абзац третій статті 4 в редакції Закону № 128-IX від 20.09.2019}
3) зберігати протягом робочої зміни другий примірник роздрукованого розрахункового документа, розрахунковий документ, створений в електронній формі, що підтверджує здійснення операції;
{Абзац четвертий статті 4 в редакції Закону № 128-IX від 20.09.2019}
4) застосовувати у встановленому порядку лише ті реєстратори розрахункових операцій, що включені до Державного реєстру реєстраторів розрахункових операцій, та/або програмні реєстратори розрахункових операцій;
{Абзац п'ятий статті 4 в редакції Закону № 128-IX від 20.09.2019}
5) надавати особі, яка купує або продає валютні цінності в готівковій формі, перший примірник роздрукованого розрахункового документа на повну суму операції та/або створений в електронній формі розрахунковий документ (у тому числі, але не виключно, з відтворенням на дисплеї реєстратора розрахункових операцій чи дисплеї пристрою, на якому встановлений програмний реєстратор розрахункових операцій QR-коду, що дозволяє особі здійснювати його зчитування та ідентифікацію із розрахунковим документом за структурою даних, що в ньому міститься, та/або надсиланням електронного розрахункового документа на наданий такою особою абонентський номер або адресу електронної пошти особи, яка купує або продає валютні цінності в готівковій формі);
{Абзац шостий статті 4 в редакції Закону № 128-IX від 20.09.2019}
6) у разі виконання операцій з торгівлі валютними цінностями в готівковій формі банком або суб'єктом господарювання, який здійснює такі операції на підставі агентської угоди з банком, - здійснювати операції з торгівлі валютними цінностями в готівковій формі виключно за рахунок коштів банку;
{Пункт 6 статті 4 із змінами, внесеними згідно із Законом № 1117-IX від 17.12.2020; в редакції Закону № 1591-IX від 30.06.2021 - вводиться в дію з 01.08.2022}
61) у разі виконання операцій з торгівлі валютними цінностями в готівковій формі небанківським надавачем платіжних послуг - здійснювати операції з торгівлі валютними цінностями в готівковій формі виключно за рахунок власних коштів;
{Статтю 4 доповнено пунктом 61 згідно із Законом № 1591-IX від 30.06.2021 - вводиться в дію з 01.08.2022}
7) забезпечувати відповідність готівкових коштів та іноземної валюти на місці проведення операцій з торгівлі валютними цінностями в готівковій формі даним фіскального звіту;
{Пункт 7 статті 4 із змінами, внесеними згідно із Законом № 1117-IX від 17.12.2020}
8) проводити технічне обслуговування без порушення раніше здійсненого належним чином опломбування реєстратора розрахункових операцій, ремонтувати реєстратори розрахункових операцій через центри сервісного обслуговування в порядку, встановленому Кабінетом Міністрів України;
{Пункт 8 статті 4 в редакції Закону № 569-VIII від 01.07.2015}
9) забезпечувати цілісність пломб реєстраторів розрахункових операцій, а також незмінність програмно-технічних засобів, що реалізують фіскальні функції.
Стаття 5. На період виходу з ладу реєстратора розрахункових операцій та здійснення його ремонту або у разі тимчасового, не більше 7 робочих днів, відключення електроенергії проведення розрахункових операцій здійснюється з використанням книги обліку розрахункових операцій та розрахункової книжки або із застосуванням належним чином зареєстрованого резервного реєстратора розрахункових операцій.
На період виходу з ладу програмного реєстратора розрахункових операцій проведення розрахункових операцій не здійснюється до моменту усунення несправностей.
На період відсутності зв'язку між програмним реєстратором розрахункових операцій та фіскальним сервером контролюючого органу проведення розрахункових операцій здійснюється в режимі офлайн, що може тривати не більше 36 годин, із створенням електронних розрахункових документів, яким присвоюються фіскальні номери із діапазону фіскальних номерів, сформованих фіскальним сервером контролюючого органу.
Суб'єкт господарювання може використовувати фіскальні номери із діапазону фіскальних номерів, сформованих фіскальним сервером контролюючого органу, не більше 168 годин протягом календарного місяця.
Порядок визначення діапазону, видачі, резервування, використання фіскальних номерів, що присвоюються електронним розрахунковим документам під час роботи програмного реєстратора розрахункових операцій в режимі офлайн, встановлюється центральним органом виконавчої влади, що забезпечує формування та реалізує державну фінансову політику.
Контролюючий орган на запит покупця через Електронний кабінет, що функціонує відповідно до статті 421 Податкового кодексу України, щодо перевірки справжності та достовірності розрахункового документа надає інформацію про суб'єкта господарювання, господарську одиницю та зарезервований фіскальний номер розрахункового документа.
Використання програмного реєстратора розрахункових операцій у період відсутності зв'язку між програмним реєстратором розрахункових операцій та фіскальним сервером контролюючого органу без отриманого в контролюючому органі діапазону фіскальних номерів, сформованих фіскальним сервером контролюючого органу, забороняється.
Протягом години після встановлення зв'язку із фіскальним сервером контролюючого органу здійснюється передача копій створених програмним реєстратором розрахункових операцій розрахункових документів з присвоєними їм у режимі офлайн фіскальними номерами до фіскального сервера контролюючого органу. Такі розрахункові документи мають бути передані до моменту передачі електронного фіскального звіту, електронного фіскального звітного чека за день, коли були сформовані такі розрахункові документи.
Такі розрахункові документи мають зберігатися програмним реєстратором розрахункових операцій до моменту отримання від фіскального серверу контролюючого органу підтвердження про доставку розрахункових документів.
{Частина дев'ята статті 5 із змінами, внесеними згідно із Законом № 1117-IX від 17.12.2020}
У разі виходу з ладу реєстратора розрахункових операцій та/або програмного реєстратора розрахункових операцій, що застосовується для реєстрації операцій з торгівлі валютними цінностями в готівковій формі, відсутності зв'язку між програмним реєстратором розрахункових операцій та фіскальним сервером контролюючого органу облік операцій з торгівлі валютними цінностями в готівковій формі та формування розрахункових документів здійснюються у порядку, встановленому Національним банком України.
Суб'єкт господарювання може прийняти рішення про те, що у разі виходу з ладу реєстратора розрахункових операцій або відключення електроенергії проведення розрахункових операцій не здійснюється до моменту належного підключення резервного реєстратора розрахункових операцій або включення електроенергії, про що повідомляє під час реєстрації реєстратора розрахункових операцій. У такому разі суб'єкт господарювання має право не реєструвати та не зберігати книги обліку розрахункових операцій і розрахункові книжки. Такі суб'єкти господарювання не мають права здійснювати розрахункові операції у разі виходу з ладу реєстратора розрахункових операцій або тимчасової відсутності електроенергії.
{Стаття 5 із змінами, внесеними згідно із Законами № 2156-III від 21.12.2000, № 569-VIII від 01.07.2015; в редакції Закону № 128-IX від 20.09.2019}
{Статтю 6 виключено на підставі Закону № 569-VIII від 01.07.2015}
Стаття 7. Порядок реєстрації, опломбування та застосування реєстраторів розрахункових операцій, реєстрації і ведення реєстру програмних реєстраторів розрахункових операцій, а також застосування програмних реєстраторів розрахункових операцій, у тому числі на період відсутності зв'язку між програмним реєстратором розрахункових операцій та фіскальним сервером контролюючого органу (в режимі офлайн), що застосовуються для реєстрації розрахункових операцій за товари (послуги) та операцій з видачі готівкових коштів держателям електронних платіжних засобів, встановлюється центральним органом виконавчої влади, що забезпечує формування та реалізує державну фінансову політику.
Порядок реєстрації, опломбування та застосування реєстраторів розрахункових операцій, реєстрації та застосування програмних реєстраторів розрахункових операцій, у тому числі на період відсутності зв'язку між програмним реєстратором розрахункових операцій та фіскальним сервером контролюючого органу (в режимі офлайн), що застосовуються для реєстрації операцій з торгівлі валютними цінностями в готівковій формі, встановлюється центральним органом виконавчої влади, що забезпечує формування та реалізує державну фінансову політику, за погодженням з Національним банком України.
{Стаття 7 із змінами, внесеними згідно із Законом № 5463-VI від 16.10.2012; в редакції Закону № 128-IX від 20.09.2019 - щодо набрання чинності зміни див. пункт 1 розділу II Закону № 128-IX від 20.09.2019}
Стаття 8. Форма, зміст розрахункових документів, порядок реєстрації та ведення розрахункових книжок, книг обліку розрахункових операцій, а також форма та порядок подання звітності, пов'язаної із застосуванням реєстраторів розрахункових операцій та/або програмних реєстраторів розрахункових операцій чи використанням розрахункових книжок, встановлюються центральним органом виконавчої влади, що забезпечує формування та реалізує державну фінансову політику.
Форма, зміст та порядок ведення розрахункових документів, а також форма та порядок подання звітності, пов'язаної із застосуванням реєстраторів розрахункових операцій та/або програмних реєстраторів розрахункових операцій при здійсненні операцій з торгівлі валютними цінностями в готівковій формі, встановлюються центральним органом виконавчої влади, що забезпечує формування та реалізує державну фінансову політику, за погодженням з Національним банком України.
{Частина друга статті 8 із змінами, внесеними згідно із Законом № 1017-IX від 01.12.2020}
{Стаття 8 із змінами, внесеними згідно із Законом № 5463-VI від 16.10.2012; в редакції Закону № 128-IX від 20.09.2019 - щодо набрання чинності зміни див. пункт 1 розділу II Закону № 128-IX від 20.09.2019}
Стаття 9. Реєстратори розрахункових операцій та/або програмні реєстратори розрахункових операцій, та розрахункові книжки не застосовуються:
{Абзац перший статті 9 із змінами, внесеними згідно із Законом № 128-IX від 20.09.2019}
1) при здійсненні торгівлі продукцією власного виробництва (крім технічно складних побутових товарів, що підлягають гарантійному ремонту, лікарських засобів, виробів медичного призначення, ювелірних та побутових виробів з дорогоцінних металів, дорогоцінного каміння, дорогоцінного каміння органогенного утворення та напівдорогоцінного каміння) підприємствами, установами і організаціями усіх форм власності, крім підприємств торгівлі та громадського харчування, у разі проведення розрахунків у касах цих підприємств, установ і організацій з оформленням прибуткових і видаткових касових ордерів та видачею відповідних квитанцій, підписаних уповноваженою особою відповідного суб'єкта господарювання;
{Пункт 1 статті 9 в редакції Закону № 2746-III від 04.10.2001; із змінами, внесеними згідно із Законом № 1206-VII від 15.04.2014; в редакції Закону № 71-VIII від 28.12.2014; із змінами, внесеними згідно із Законами № 1791-VIII від 20.12.2016, № 1982-VIII від 23.03.2017, № 2628-VIII від 23.11.2018; в редакції Закону № 128-IX від 20.09.2019}
2) при виконанні банківських операцій, крім:
операцій з торгівлі валютними цінностями в готівковій формі, якщо такі операції виконуються не в касах банків;
операцій комерційних агентів банків та небанківських надавачів платіжних послуг та їх комерційних агентів з приймання готівки для виконання платіжних операцій з використанням програмно-технічних комплексів самообслуговування, крім програмно-технічних комплексів самообслуговування, що дають користувачеві змогу здійснювати виключно операції з отримання коштів.
Використання програмно-технічних комплексів самообслуговування з приймання готівки для виконання платіжної операції, не переведених у фіскальний режим (не обладнаних переведеними у фіскальний режим реєстраторами розрахункових операцій та/або програмними реєстраторами розрахункових операцій), забороняється;
{Пункт 2 статті 9 в редакції Законів № 71-VIII від 28.12.2014, № 569-VIII від 01.07.2015; із змінами, внесеними згідно із Законом № 128-IX від 20.09.2019; в редакції Закону № 1591-IX від 30.06.2021 - вводиться в дію з 01.08.2022}
{Пункт 3 статті 9 виключено на підставі Закону № 71-VIII від 28.12.2014}
4) при продажу проїзних і перевізних документів на залізничному (крім приміського) та авіаційному транспорті з оформленням розрахункових і звітних документів та на автомобільному транспорті з видачею талонів, квитанцій, квитків з нанесеними друкарським способом серією, номером, номінальною вартістю, а також при продажу білетів державних лотерей через електронну систему прийняття ставок, що контролюється у режимі реального часу центральним органом виконавчої влади, що реалізує державну політику у сфері казначейського обслуговування бюджетних коштів, та квитків на відвідування культурно-спортивних і видовищних закладів;
{Пункт 4 статті 9 із змінами, внесеними згідно із Законами № 2156-III від 21.12.2000, № 5316-VI від 02.10.2012, № 5463-VI від 16.10.2012}
{Пункт 5 статті 9 виключено на підставі Закону № 4014-VI від 04.11.2011}
6) при продажу товарів (наданні послуг) платниками єдиного податку (фізичними особами - підприємцями), які не застосовують реєстратори розрахункових операцій та/або програмні реєстратори розрахункових операцій відповідно до Податкового кодексу України;
{Статтю 9 доповнено пунктом 6 згідно із Законом № 2156-III від 21.12.2000; в редакції Законів № 2746-III від 04.10.2001, № 2756-VI від 02.12.2010, № 71-VIII від 28.12.2014; із змінами, внесеними згідно із Законами № 1791-VIII від 20.12.2016, № 2628-VIII від 23.11.2018; в редакції Закону № 128-IX від 20.09.2019}
{Пункт 7 статті 9 виключено на підставі Закону № 2756-VI від 02.12.2010}
{Пункт 8 статті 9 виключено на підставі Закону № 128-IX від 20.09.2019}
9) при здійсненні фізичними особами торгівлі продуктовими або промисловими товарами (крім технічно складних побутових товарів, що підлягають гарантійному ремонту, лікарських засобів, виробів медичного призначення, ювелірних та побутових виробів з дорогоцінних металів, дорогоцінного каміння, дорогоцінного каміння органогенного утворення та напівдорогоцінного каміння) за готівкові кошти на ринках;
{Статтю 9 доповнено пунктом 9 згідно із Законом № 2156-III від 21.12.2000; із змінами, внесеними згідно із Законами № 4014-VI від 04.11.2011, № 1791-VIII від 20.12.2016, № 2628-VIII від 23.11.2018; в редакції Закону № 128-IX від 20.09.2019}
10) при продажу у кіосках, з лотків та розносок газет, журналів та інших видань, листівок, конвертів, знаків поштової оплати, якщо питома вага такої продукції становить понад 50 відсотків загального товарообігу за відсутності продажу підакцизних товарів та технічно складних побутових товарів, що підлягають гарантійному ремонту, лікарських засобів, виробів медичного призначення, а також при продажу жетонів та проїзних квитків у касах метрополітену;
{Статтю 9 доповнено пунктом 10 згідно із Законом № 2746-III від 04.10.2001; із змінами, внесеними згідно із Законами № 1791-VIII від 20.12.2016, № 2628-VIII від 23.11.2018, № 128-IX від 20.09.2019}
11) при продажу води, молока, квасу, олії та живої риби з автоцистерн, цистерн, бочок та бідонів; страв та безалкогольних напоїв у їдальнях і буфетах загальноосвітніх навчальних закладів і професійно-технічних навчальних закладів під час навчального процесу;
{Статтю 9 доповнено пунктом 11 згідно із Законом № 2746-III від 04.10.2001}
12) якщо в місці отримання товарів (надання послуг) операції з розрахунків у готівковій формі не здійснюються (склади, місця зберігання товарів, оптова торгівля тощо);
{Статтю 9 доповнено пунктом 12 згідно із Законом № 2056-IV від 06.10.2004; в редакції Закону № 128-IX від 20.09.2019}
{Пункт 13 статті 9 виключено на підставі Закону № 71-VIII від 28.12.2014}
14) при здійсненні розрахунків за послуги у разі проведення таких розрахунків виключно за допомогою банківських систем дистанційного обслуговування та/або сервісів переказу коштів.
{Статтю 9 доповнено пунктом 14 згідно із Законом № 1017-IX від 01.12.2020}
Положення цієї статті не поширюються на здійснення організаторами азартних ігор розрахунків при організації та проведенні азартних ігор.
{Статтю 9 доповнено частиною другою згідно із Законом № 4015-IX від 10.10.2024; в редакції Закону № 4143-IX від 17.12.2024}
Стаття 10. Перелік окремих форм та умов проведення діяльності у сфері торгівлі, громадського харчування та послуг, яким дозволено проводити розрахункові операції без застосування реєстраторів розрахункових операцій та/або програмних реєстраторів розрахункових операцій з використанням розрахункових книжок та книг обліку розрахункових операцій, а також граничний розмір річного обсягу розрахункових операцій з продажу товарів (надання послуг), при перевищенні якого застосування реєстраторів розрахункових операцій та/або програмних реєстраторів розрахункових операцій є обов'язковим, встановлюються Кабінетом Міністрів України за поданням центральних органів виконавчої влади, що забезпечують формування державної економічної політики, формування та реалізацію державної фінансової політики. Розрахункові книжки не застосовуються у випадках здійснення підприємницької діяльності, визначених статтею 9 цього Закону.
{Стаття 10 із змінами, внесеними згідно із Законами № 2156-III від 21.12.2000, № 5463-VI від 16.10.2012, № 128-IX від 20.09.2019 - щодо набрання чинності зміни див. пункт 1 розділу II Закону № 128-IX від 20.09.2019}
{Статтю 11 виключено на підставі Закону № 128-IX від 20.09.2019}
Розділ III
ОБОВ'ЯЗКОВІ ВИМОГИ ДО РЕЄСТРАТОРІВ РОЗРАХУНКОВИХ ОПЕРАЦІЙ, ЇХ ТЕХНІЧНОГО ОБСЛУГОВУВАННЯ ТА РЕМОНТУ, А ТАКОЖ ДО ПРОГРАМНИХ РЕЄСТРАТОРІВ РОЗРАХУНКОВИХ ОПЕРАЦІЙ
{Назва розділу III в редакції Закону № 1017-IX від 01.12.2020}
Стаття 12. На території України у сферах, визначених цим Законом, дозволяється реалізовувати та застосовувати лише ті реєстратори розрахункових операцій вітчизняного та іноземного виробництва, які включені до Державного реєстру реєстраторів розрахункових операцій, конструкція і програмне забезпечення яких відповідають конструкторсько-технологічній та програмній документації виробника.
Реєстратор розрахункових операцій, що створює контрольну стрічку в електронній формі, повинен забезпечувати згідно з технологією, розробленою Національним банком України та погодженою центральним органом виконавчої влади, що забезпечує формування та реалізує державну фінансову політику, або із застосуванням кваліфікованого електронного підпису та/або печатки, кваліфікованої електронної позначки часу з дотриманням вимог Закону України "Про електронну ідентифікацію та електронні довірчі послуги", та/або інших дозволених згідно із законодавством засобів, контроль відсутності спотворення або знищення даних про проведені розрахункові операції, копій розрахункових документів, які на ній містяться, можливість ідентифікації зазначеного реєстратора на такій стрічці.
{Частина друга статті 12 із змінами, внесеними згідно із Законом № 2801-IX від 01.12.2022}
Не підлягають виключенню з Державного реєстру моделі реєстраторів розрахункових операцій, що раніше пройшли первинну реєстрацію та використовуються суб'єктом господарювання, до закінчення строку їх служби (строку, протягом якого виробник (постачальник) гарантує працездатність таких реєстраторів, у тому числі комплектувальних виробів та їх складових частин, збереження інформації у фіскальній пам'яті, за умови дотримання користувачем вимог експлуатаційних документів). Строк між первинною реєстрацією реєстраторів розрахункових операцій та датою їх виключення з Державного реєстру не може становити менше семи років. У разі зміни законодавчих вимог до використання реєстратора розрахункових операцій виробник (постачальник) зобов'язаний, за наявності технічних можливостей, здійснити доопрацювання реєстратора розрахункових операцій.
Положення про Державний реєстр реєстраторів розрахункових операцій, а також Положення про порядок технічного обслуговування та ремонту реєстраторів розрахункових операцій затверджуються Кабінетом Міністрів України.
{Стаття 12 із змінами, внесеними згідно із Законами № 2756-VI від 02.12.2010, № 3609-VI від 07.07.2011, № 5463-VI від 16.10.2012, № 406-VII від 04.07.2013, № 569-VIII від 01.07.2015; в редакції Закону № 128-IX від 20.09.2019 - щодо набрання чинності зміни див. пункт 1 розділу II Закону № 128-IX від 20.09.2019}
Стаття 121. Програмний реєстратор розрахункових операцій повинен забезпечувати відповідно до вимог пункту 7 статті 3 та статті 5 цього Закону щодо роботи програмних реєстраторів розрахункових операцій створення та передачу до фіскального сервера контролюючого органу електронних розрахункових документів, електронних фіскальних звітів, а також контрольної стрічки електронних фіскальних звітних чеків та іншої інформації, необхідної для обліку роботи програмних реєстраторів розрахункових операцій фіскальним сервером контролюючого органу.
{Закон доповнено статтею 121 згідно із Законом № 1017-IX від 01.12.2020}
Стаття 13. Вимоги щодо реалізації фіскальних функцій реєстраторами розрахункових операцій та дотримання вимог щодо забезпечення виконання фіскальних функцій програмними реєстраторами розрахункових операцій для різних сфер застосування встановлюються Кабінетом Міністрів України.
{Постанови КМ № 199, № 149}
Порядок перевірки реєстраторів розрахункових операцій на відповідність вимогам щодо реалізації фіскальних функцій встановлюється Кабінетом Міністрів України.
{Частина друга статті 13 із змінами, внесеними згідно із Законом № 1017-IX від 01.12.2020}
Особа, яка відповідно до положень статті 9 цього Закону має право вести облік доходів та витрат у відповідних книгах без застосування реєстраторів розрахункових операцій та/або програмних реєстраторів розрахункових операцій, має право використовувати реєстратори розрахункових операцій та/або програмні реєстратори розрахункових операцій без їх переведення у фіскальний режим роботи. При цьому у разі виникнення спору між контролюючим органом та такою особою щодо обсягу продажу, що дозволяє такій особі користуватися пільгами, визначеними статтею 9 цього Закону, враховуються документи, що є продуктом цих реєстраторів розрахункових операцій та/або програмних реєстраторів розрахункових операцій.
Вимоги щодо створення контрольної стрічки в електронній формі в реєстраторах розрахункових операцій та модемів для передачі даних, а також у програмних реєстраторах розрахункових операцій встановлюються центральним органом виконавчої влади, що забезпечує формування та реалізує державну фінансову політику, згідно з технологією, розробленою Національним банком України, або з використанням кваліфікованого електронного підпису та/або печатки, кваліфікованої електронної позначки часу з дотриманням вимог Закону України "Про електронну ідентифікацію та електронні довірчі послуги", та/або інших дозволених в Україні засобів захисту інформації, передбачених законодавством.
{Частина четверта статті 13 із змінами, внесеними згідно із Законами № 1017-IX від 01.12.2020, № 2801-IX від 01.12.2022}
Для застосування в програмних реєстраторах розрахункових операцій може використовуватися удосконалена електронна печатка юридичної особи, фізичної особи - підприємця, створювачем якої є така особа.
{Частина п'ята статті 13 в редакції Закону № 1017-IX від 01.12.2020}
{Стаття 13 із змінами, внесеними згідно із Законами № 2156-III від 21.12.2000, № 2756-VI від 02.12.2010, № 5463-VI від 16.10.2012, № 406-VII від 04.07.2013, № 569-VIII від 01.07.2015; в редакції Закону № 128-IX від 20.09.2019 - щодо набрання чинності зміни див. пункт 1 розділу II Закону № 128-IX від 20.09.2019}
Стаття 14. Центри сервісного обслуговування зобов'язані:
1) проводити свою діяльність відповідно до Положення про порядок технічного обслуговування та ремонту реєстраторів розрахункових операцій, затвердженого Кабінетом Міністрів України;
{Пункт 1 статті 14 із змінами, внесеними згідно із Законом № 569-VIII від 01.07.2015}
2) у разі виходу з ладу реєстратора розрахункових операцій забезпечувати відновлення його роботи протягом 7 робочих днів;
{Пункт 2 статті 14 із змінами, внесеними згідно із Законом № 569-VIII від 01.07.2015}
3) при здійсненні технічного обслуговування або ремонту реєстраторів розрахункових операцій забезпечувати відповідність їх конструкції та програмного забезпечення конструкторсько-технологічній та програмній документації виробника;
4) у разі незабезпечення гарантійного ремонту реєстратора розрахункових операцій не пізніше сьомого робочого дня з дня прийняття в ремонт реєстратора розрахункових операцій ввести в експлуатацію належним чином зареєстрований на суб'єкта господарювання резервний реєстратор розрахункових операцій.
{Статтю 14 доповнено пунктом 4 згідно із Законом № 569-VIII від 01.07.2015}
Розділ IV
КОНТРОЛЬ ЗА ДОДЕРЖАННЯМ ПОРЯДКУ ПРОВЕДЕННЯ РОЗРАХУНКІВ
Стаття 15. Контроль за додержанням суб'єктами господарювання порядку проведення розрахунків за товари (послуги), операцій з видачі готівкових коштів держателям електронних платіжних засобів, інших емітованих платіжних інструментів та інших вимог цього Закону здійснюють контролюючі органи шляхом проведення фактичних та документальних перевірок відповідно до Податкового кодексу України.
{Абзац перший статті 15 в редакції Закону № 1591-IX від 30.06.2021 - вводиться в дію з 01.08.2022}
Контроль за додержанням суб'єктами господарювання порядку виконання операцій з торгівлі валютними цінностями в готівковій формі здійснюють Національний банк України та центральний орган виконавчої влади, що реалізує державну податкову політику, шляхом проведення перевірок відповідно до закону.
{Стаття 15 із змінами, внесеними згідно із Законами № 2156-III від 21.12.2000, № 5518-VI від 06.12.2012; в редакції Закону № 128-IX від 20.09.2019 - щодо набрання чинності зміни див. пункт 1 розділу II Закону № 128-IX від 20.09.2019}
{Статтю 16 виключено на підставі Закону № 5518-VI від 06.12.2012}
Розділ V
ВІДПОВІДАЛЬНІСТЬ ЗА ПОРУШЕННЯ ВИМОГ ЦЬОГО ЗАКОНУ
Стаття 17. За порушення вимог цього Закону до суб'єктів господарювання, які здійснюють розрахункові операції, за рішенням відповідних контролюючих органів застосовуються фінансові санкції у таких розмірах:
{Абзац перший статті 17 із змінами, внесеними згідно із Законами № 128-IX від 20.09.2019, № 4143-IX від 17.12.2024}
1) у разі встановлення в ході перевірки факту: проведення розрахункових операцій з використанням реєстраторів розрахункових операцій, програмних реєстраторів розрахункових операцій або розрахункових книжок на неповну суму вартості проданих товарів (наданих послуг) або неповну суму розрахунку при організації та проведенні азартних ігор; непроведення розрахункових операцій через реєстратори розрахункових операцій та/або програмні реєстратори розрахункових операцій з фіскальним режимом роботи; невидача (в паперовому вигляді та/або електронній формі) відповідного розрахункового документа, що підтверджує виконання розрахункової операції, або проведення її без використання розрахункової книжки на окремому господарському об'єкті такого суб'єкта господарювання:
{Абзац перший пункту 1 статті 17 із змінами, внесеними згідно із Законами № 1017-IX від 01.12.2020, № 4143-IX від 17.12.2024}
100 відсотків суми, на яку здійснено продаж товарів (робіт, послуг) та/або розрахунки при організації та проведенні азартних ігор з порушеннями, встановленими цим пунктом, - за порушення, вчинене вперше;
{Абзац другий пункту 1 статті 17 в редакції Закону № 4143-IX від 17.12.2024}
150 відсотків суми, на яку здійснено продаж товарів (робіт, послуг) та/або розрахунки при організації та проведенні азартних ігор з порушеннями, встановленими цим пунктом, - за кожне наступне порушення;
{Абзац третій пункту 1 статті 17 в редакції Закону № 4143-IX від 17.12.2024}
{Пункт 1 статті 17 із змінами, внесеними згідно із Законом № 2156-III від 21.12.2000; в редакції Закону № 2756-VI від 02.12.2010; із змінами, внесеними згідно із Законом № 569-VIII від 01.07.2015; в редакції Закону № 128-IX від 20.09.2019 - щодо набрання чинності зміни див. пункт 1 розділу II Закону № 128-IX від 20.09.2019}
{Пункт 2 статті 17 виключено на підставі Закону № 2756-VI від 02.12.2010}
3) п'ятдесят неоподатковуваних мінімумів доходів громадян - якщо у випадках, визначених цим Законом, при здійсненні розрахункових операцій суб'єкт господарювання не використовує, використовує незареєстровані належним чином, порушує встановлений порядок використання або не зберігає протягом встановленого строку книги обліку розрахункових операцій та/або розрахункові книжки;
{Пункт 3 статті 17 із змінами, внесеними згідно із Законом № 2156-III від 21.12.2000; в редакції Законів № 2756-VI від 02.12.2010, № 128-IX від 20.09.2019 - щодо набрання чинності зміни див. пункт 1 розділу II Закону № 128-IX від 20.09.2019}
{Пункт 4 статті 17 виключено на підставі Закону № 569-VIII від 01.07.2015}
5) тридцять неоподатковуваних мінімумів доходів громадян - у разі якщо контрольну стрічку не надруковано або не створено в електронній формі на реєстраторах розрахункових операцій або виявлено спотворення даних про проведені розрахункові операції, інформація про які міститься на такій контрольній стрічці;
{Пункт 5 статті 17 із змінами, внесеними згідно із Законом № 2156-III від 21.12.2000; в редакції Закону № 2756-VI від 02.12.2010; із змінами, внесеними згідно із Законом № 569-VIII від 01.07.2015; в редакції Закону № 128-IX від 20.09.2019 - щодо набрання чинності зміни див. пункт 1 розділу II Закону № 128-IX від 20.09.2019; із змінами, внесеними згідно із Законом № 1017-IX від 01.12.2020}
{Пункт 6 статті 17 виключено на підставі Закону № 1017-IX від 01.12.2020}
7) триста неоподатковуваних мінімумів доходів громадян - у разі проведення розрахункових операцій через реєстратори розрахункових операцій та/або програмних реєстраторів розрахункових операцій без використання режиму програмування найменування кожного підакцизного товару із зазначенням коду товарної підкатегорії згідно з УКТ ЗЕД, ціни товару та обліку його кількості;
{Пункт 7 статті 17 із змінами, внесеними згідно із Законами № 2156-III від 21.12.2000, № 1206-VII від 15.04.2014, № 1982-VIII від 23.03.2017; в редакції Закону № 128-IX від 20.09.2019 - щодо набрання чинності зміни див. пункт 1 розділу II Закону № 128-IX від 20.09.2019; із змінами, внесеними згідно із Законом № 1017-IX від 01.12.2020}
8) двадцять неоподатковуваних мінімумів доходів громадян - у разі порушення встановленого пунктом 1 статті 9 порядку проведення розрахунків через каси підприємств, установ і організацій, в яких ці операції повинні проводитися з оформленням прибуткових і видаткових касових ордерів та видачею відповідних квитанцій у встановленому порядку, або у разі порушення порядку оформлення розрахункових і звітних документів при здійсненні продажу проїзних і перевізних документів на залізничному (крім приміського) та авіаційному транспорті;
{Пункт 8 статті 17 із змінами, внесеними згідно із Законом № 2156-III від 21.12.2000; в редакції Законів № 2756-VI від 02.12.2010, № 128-IX від 20.09.2019 - щодо набрання чинності зміни див. пункт 1 розділу II Закону № 128-IX від 20.09.2019}
9) триста неоподатковуваних мінімумів доходів громадян - у разі застосування при здійсненні розрахункових операцій реєстратора розрахункових операцій, в конструкцію чи програмне забезпечення якого внесені зміни, не передбачені конструкторсько-технологічною та програмною документацією виробника;
{Статтю 17 доповнено пунктом 9 згідно із Законом № 2756-VI від 02.12.2010, зміненого Законами № 3609-VI від 07.07.2011, № 4834-VI від 24.05.2012, № 357-VII від 21.06.2013; в редакції Закону № 128-IX від 20.09.2019 - щодо набрання чинності зміни див. пункт 1 розділу II Закону № 128-IX від 20.09.2019}
10) тридцять неоподатковуваних мінімумів доходів громадян - у разі неподання до контролюючих органів звітності, пов'язаної із застосуванням реєстраторів розрахункових операцій, розрахункових книжок та копій розрахункових документів і фіскальних звітних чеків з реєстраторів розрахункових операцій через дротові або бездротові канали зв'язку в разі обов'язковості її подання.
{Статтю 17 доповнено пунктом 10 згідно із Законом № 128-IX від 20.09.2019 - щодо набрання чинності зміни див. пункт 1 розділу II Закону № 128-IX від 20.09.2019; із змінами, внесеними згідно із Законом № 1017-IX від 01.12.2020}
Стаття 171. За порушення вимог цього Закону до центрів сервісного обслуговування, що забезпечують гарантійний ремонт реєстраторів розрахункових операцій, за рішенням контролюючого органу, який здійснює фактичні перевірки суб'єктів господарювання відповідно до Податкового кодексу України, застосовуються фінансові санкції у таких розмірах:
у разі незабезпечення гарантійного ремонту реєстратора розрахункових операцій у строки, встановлені цим Законом, та невведення в експлуатацію належним чином зареєстрованого на суб'єкта господарювання резервного реєстратора розрахункових операцій - у розмірі п'яти мінімальних заробітних плат, встановлених законом на 1 січня податкового (звітного) року.
{Закон доповнено статтею 171 згідно із Законом № 569-VIII від 01.07.2015}
Стаття 18. У разі порушення встановленого цим Законом порядку виконання операцій з торгівлі валютними цінностями в готівковій формі до банків, небанківських фінансових установ, суб'єктів господарювання, які здійснюють такі операції на підставі агентських угод з банками, що здійснюють торгівлю валютними цінностями в готівковій формі, за рішенням відповідних контролюючих органів застосовуються фінансові санкції у таких розмірах:
{Абзац перший статті 18 в редакції Закону № 128-IX від 20.09.2019 - щодо набрання чинності зміни див. пункт 1 розділу II Закону № 128-IX від 20.09.2019}
1) ста неоподатковуваних мінімумів доходів громадян - у разі непроведення розрахункових операцій через реєстратор розрахункових операцій, нероздрукування розрахункового документа, що підтверджує виконання операції з купівлі-продажу іноземної валюти, або проведення операції на неповну суму коштів;
2) ста неоподатковуваних мінімумів доходів громадян - у разі застосування при здійсненні розрахункових операцій незареєстрованого, неопломбованого або опломбованого з порушенням встановленого порядку реєстратора розрахункових операцій;
3) ста неоподатковуваних мінімумів доходів громадян - у разі невідповідності даних розрахункових документів, що підтверджують здійснення операцій з купівлі-продажу іноземної валюти, даним їх других примірників та/або даним фіскального звіту;
4) п'ятикратного розміру суми, на яку виявлено незбіг, - у разі перевищення суми готівкових коштів або іноземної валюти на місці проведення операцій над сумою коштів, яка зазначена у фіскальному звіті;
5) п'ятисот неоподатковуваних мінімумів доходів громадян - у разі застосування при здійсненні операцій з купівлі-продажу іноземної валюти реєстратора розрахункових операцій, в який внесено зміни в програмно-технічні засоби, що реалізують фіскальні функції.
Стаття 19. До суб'єктів господарювання, що реалізують для застосування у сферах, визначених цим Законом, реєстратори розрахункових операцій з числа включених до Державного реєстру реєстраторів розрахункових операцій, в конструкцію чи програмне забезпечення яких внесені зміни, не передбачені конструкторсько-технологічною та програмною документацією виробника, за рішенням відповідних контролюючих органів застосовується фінансова санкція у розмірі п'ятисот неоподатковуваних мінімумів доходів громадян за кожний реалізований реєстратор розрахункових операцій, при цьому вартість реалізованої продукції повертається покупцю, а реалізована продукція підлягає конфіскації.
{Стаття 19 із змінами, внесеними згідно із Законом № 128-IX від 20.09.2019}
Стаття 20. До суб'єктів господарювання, що здійснюють реалізацію товарів, які не обліковані у встановленому порядку, та/або не надали під час проведення перевірки документи, які підтверджують облік товарів, що знаходяться у місці продажу (господарському об'єкті), за рішенням контролюючих органів застосовується фінансова санкція у розмірі вартості таких товарів, які не обліковані у встановленому порядку, за цінами реалізації, але не менше десяти неоподатковуваних мінімумів доходів громадян. Такі вимоги не поширюються на фізичних осіб - підприємців, які є платниками єдиного податку та не зареєстровані платниками податку на додану вартість (крім тих, які здійснюють діяльність з реалізації технічно складних побутових товарів, що підлягають гарантійному ремонту, а також лікарських засобів та виробів медичного призначення, ювелірних та побутових виробів з дорогоцінних металів, дорогоцінного каміння, дорогоцінного каміння органогенного утворення та напівдорогоцінного каміння).
{Стаття 20 із змінами, внесеними згідно із Законом № 2156-III від 21.12.2000; в редакції Закону № 2746-III від 04.10.2001; із змінами, внесеними згідно із Законами № 2756-VI від 02.12.2010, № 569-VIII від 01.07.2015; в редакції Закону № 128-IX від 20.09.2019; із змінами, внесеними згідно із Законом № 1914-IX від 30.11.2021}
{Статтю 21 виключено на підставі Закону № 2756-VI від 02.12.2010}
{Статтю 22 виключено на підставі Закону № 2756-VI від 02.12.2010}
{Статтю 23 виключено на підставі Закону № 2756-VI від 02.12.2010}
Стаття 24. У разі встановлення контролюючими органами факту внесення не передбачених конструкторсько-технологічною та програмною документацією виробника змін у конструкцію чи програмне забезпечення належним чином опломбованого реєстратора розрахункових операцій, до центра сервісного обслуговування, який здійснює технічне обслуговування і ремонт цього реєстратора, застосовується фінансова санкція у розмірі трьохсот неоподатковуваних мінімумів доходів громадян.
{Стаття 24 із змінами, внесеними згідно із Законом № 2156-III від 21.12.2000}
Стаття 25. Узгоджені суми штрафних (фінансових) санкцій, визначені статтями 17-24 цього Закону, підлягають перерахуванню суб'єктами господарювання до державного бюджету протягом десяти календарних днів з дня їх узгодження.
{Стаття 25 із змінами, внесеними згідно із Законом № 2505-IV від 25.03.2005; в редакції Закону № 128-IX від 20.09.2019 з урахуванням змін, внесених Законом № 1017-IX від 01.12.2020; зміни до статті 25 див. в Законі № 1117-IX від 17.12.2020}
Стаття 26. Посадові особи та працівники торгівлі, громадського харчування та сфери послуг, а також посадові особи уповноважених банків, небанківських фінансових установ та суб'єктів господарювання, що здійснюють свою діяльність на підставі агентських угод з уповноваженими банками з торгівлі валютними цінностями в готівковій формі та/або отримали відповідні ліцензії Національного банку, за порушення вимог цього Закону притягуються контролюючими органами до адміністративної відповідальності згідно із законом.
{Стаття 26 в редакції Закону № 128-IX від 20.09.2019 - щодо набрання чинності зміни див. пункт 1 розділу II Закону № 128-IX від 20.09.2019}
Стаття 27. Особи, які внесли непередбачені конструкторсько-технологічною та програмною документацією виробника зміни у конструкцію чи програмне забезпечення реєстраторів розрахункових операцій, що можуть призвести до знищення чи зміни накопичених даних про розрахункові операції за товари (послуги) або даних про операції з торгівлі валютними цінностями в готівковій формі, або розрахунки при організації та проведенні азартних ігор, притягаються до відповідальності згідно з законом.
{Стаття 27 із змінами, внесеними згідно із Законами № 2156-III від 21.12.2000, № 1117-IX від 17.12.2020, № 4143-IX від 17.12.2024}
Стаття 28. У разі встановлення при застосуванні реєстратора розрахункових операцій виробничих дефектів в його конструкції чи програмному забезпеченні, які не дозволяють спотворювати інформацію про обсяг розрахункових операцій чи обсяг операцій з торгівлі валютними цінностями в готівковій формі, що заноситься до фіскальної пам'яті, виробник зобов'язаний за власні кошти усунути ці дефекти у кожному із реалізованих реєстраторів розрахункових операцій.
{Стаття 28 із змінами, внесеними згідно із Законом № 1117-IX від 17.12.2020}
Стаття 29. У разі встановлення при застосуванні реєстратора розрахункових операцій виробничих дефектів у його конструкції чи програмному забезпеченні, які дозволяють спотворювати інформацію про обсяг розрахункових операцій чи обсяг операцій з торгівлі валютними цінностями в готівковій формі, яка заноситься до фіскальної пам'яті, до виробника чи постачальника такого реєстратора за рішенням контролюючих органів застосовується фінансова санкція у розмірі п'ятисот неоподатковуваних мінімумів доходів громадян.
При цьому такі реєстратори підлягають конфіскації, виробник або постачальник зобов'язаний повернути їх вартість суб'єкту господарювання, а зазначена модель у встановленому порядку виключається з Державного реєстру реєстраторів розрахункових операцій.
{Стаття 29 в редакції Закону № 128-IX від 20.09.2019 - щодо набрання чинності зміни див. пункт 1 розділу II Закону № 128-IX від 20.09.2019}
II. ПРИКІНЦЕВІ ПОЛОЖЕННЯ
1. Цей Закон набирає чинності з 1 січня 2001 року.
{Пункт 1 розділу II в редакції Закону № 1927-III від 13.07.2000}
2. Кабінету Міністрів України у місячний термін внести на розгляд Верховної Ради України пропозиції щодо внесення змін до законодавчих актів України, що випливають з цього Закону.
3. До приведення чинного законодавства у відповідність з цим Законом чинні закони та інші нормативно-правові акти застосовуються в частині, що не суперечить цьому Закону.
{Прикінцеві положення доповнено пунктом 3 згідно із Законом № 2156-III від 21.12.2000}
4. Кабінету Міністрів України:
відповідно до статті 10 цього Закону доповнити перелік окремих форм та умов проведення діяльності у сфері торгівлі, громадського харчування та послуг, яким дозволено проводити розрахункові операції без застосування реєстраторів розрахункових операцій з використанням розрахункових книжок та книг обліку розрахункових операцій, передбачивши в ньому здійснення діяльності у сфері торгівлі, громадського харчування та послуг суб'єктами господарювання на території сіл і селищ міського типу, яким згідно з Законом України "Про статус гірських населених пунктів в Україні" надано статус гірських;
розглянути питання щодо можливості торгівлі тютюновими виробами спеціалізованими кіосками, що здійснюють продаж періодичних видань друкованих засобів масової інформації на умовах застосування спрощеної системи оподаткування.
{Прикінцеві положення доповнено пунктом 4 згідно із Законом № 2156-III від 21.12.2000}
5. Кабінету Міністрів України, Національному банку України, Державній податковій адміністрації України, іншим центральним органам виконавчої влади у чотиримісячний термін привести свої нормативні акти у відповідність з цим Законом.
6. Національному банку України, міністерствам, іншим центральним органам виконавчої влади у чотиримісячний термін розробити та затвердити нормативні документи, що визначені у цьому Законі.
7. Центральним органам виконавчої влади, що здійснюють розроблення нормативних документів стосовно технічних вимог до фіскальних засобів контролю для різних сфер застосування, забезпечити узгодження цих документів з центральним органом виконавчої влади, що забезпечує формування та реалізує державну фінансову політику.
{Пункт 7 розділу II в редакції Закону № 5518-VI від 06.12.2012; із змінами, внесениим згідно із Законом № 128-IX від 20.09.2019}
8. Первинна реєстрація реєстраторів розрахункових операцій, які створюють контрольну стрічку в електронній формі, дозволяється з 1 грудня 2011 року після підтвердження їх відповідності за результатами перевірки щодо створення контрольної стрічки в електронній формі, здійсненої відповідно до вимог статті 13 цього Закону.
З 1 січня 2015 року дозволяється первинна реєстрація лише реєстраторів розрахункових операцій, які створюють контрольну стрічку в електронній формі, та електронних таксометрів, автоматів з продажу товарів (послуг), реєстраторів розрахункових операцій з купівлі-продажу іноземної валюти.
{Пункт 8 розділу II доповнено абзацом другим згідно із Законом № 5518-VI від 06.12.2012, зміненим Законом № 406-VII від 04.07.2013}
Дозволяється до 1 січня 2016 року використання електронних контрольно-касових апаратів, введених в експлуатацію до 1 січня 2015 року, що створюють контрольну стрічку в друкованому вигляді та подають до органів доходів і зборів по дротових або бездротових каналах зв'язку тільки інформацію про обсяг розрахункових операцій, виконаних у готівковій та/або в безготівковій формі, яка міститься в їх фіскальній пам'яті, і при цьому не подають електронних копій розрахункових документів.
{Пункт 8 розділу II доповнено абзацом третім згідно із Законом № 71-VIII від 28.12.2014}
{Розділ II доповнено пунктом 8 згідно із Законом № 2756-VI від 02.12.2010}
9. Тимчасово звільняються від санкцій за порушення вимог цього Закону:
суб'єкти господарювання при наданні послуг у разі проведення розрахунків у касах з оформленням прибуткових і видаткових касових ордерів та видачею відповідних квитанцій, підписаних і завірених печаткою у встановленому порядку; при продажу товарів у системах електронної торгівлі (комерції) - до 1 липня 2015 року.
При цьому санкції за порушення вимог цього Закону у період з 1 липня 2015 року до 1 січня 2016 року не застосовуються до суб'єктів господарювання, які до 1 серпня 2015 року уклали договори на постачання реєстраторів розрахункових операцій, включених до Державного реєстру реєстраторів розрахункових операцій, і ввели в експлуатацію такі реєстратори в порядку, встановленому цим Законом, до 1 січня 2016 року;
суб'єкти господарювання при виконанні операцій з купівлі-продажу іноземної валюти у разі, якщо ці операції виконуються не в касах уповноважених банків, операцій комерційних агентів банків та небанківських фінансових установ з приймання готівки для подальшого її переказу з використанням програмно-технічних комплексів самообслуговування - до 1 січня 2016 року.
{Розділ II доповнено пунктом 9 згідно із Законом № 4834-VI від 24.05.2012; в редакції Законів № 71-VIII від 28.12.2014, № 569-VIII від 01.07.2015}
10. Суб'єкти господарювання, які у зв'язку із застосуванням програмних реєстраторів розрахункових операцій вирішили відмовитися від застосування реєстраторів розрахункових операцій, строк служби яких не закінчився, повинні скасувати реєстрацію таких реєстраторів розрахункових операцій у порядку, встановленому центральним органом виконавчої влади, що забезпечує формування та реалізує державну фінансову політику, із поданням до контролюючих органів звітних документів, передбачених цим Законом.
{Розділ II доповнено пунктом 10 згідно із Законом № 128-IX від 20.09.2019 - щодо набрання чинності зміни див. пункт 1 розділу II Закону № 128-IX від 20.09.2019}
11. Тимчасово, до 1 січня 2022 року, санкції, визначені пунктом 1 статті 17 цього Закону, застосовуються в таких розмірах:
{Абзац перший пункту 11 розділу II із змінами, внесеними згідно із Законом № 1017-IX від 01.12.2020}
10 відсотків вартості проданих з порушеннями, встановленими цим пунктом, товарів (робіт, послуг) - за порушення, вчинене вперше;
50 відсотків вартості проданих з порушеннями, встановленими цим пунктом, товарів (робіт, послуг) - за кожне наступне вчинене порушення.
{Розділ II доповнено пунктом 11 згідно із Законом № 128-IX від 20.09.2019 - щодо набрання чинності зміни див. пункт 1 розділу II Закону № 128-IX від 20.09.2019; з урахуванням змін, внесених Законом № 533-IX від 17.03.2020}
12. Суб'єкти господарювання звільняються від відповідальності за порушення вимог цього Закону, вчинені ними у період з 1 січня 2022 року до 1 жовтня 2023 року, крім відповідальності за порушення порядку здійснення розрахункових операцій при продажу підакцизних товарів, здійснення діяльності з купівлі/продажу іноземної валюти, діяльності у сфері організації та проведення азартних ігор.
{Розділ II доповнено пунктом 12 згідно із Законом № 2118-IX від 03.03.2022; із змінами, внесеними згідно із Законом № 2120-IX від 15.03.2022; в редакції Закону № 3219-IX від 30.06.2023}
13. На період дії правового режиму воєнного, надзвичайного стану або обставин непереборної сили:
проведення розрахункових операцій, що здійснюються в режимі офлайн, та використання фіскальних номерів із діапазону фіскальних номерів, сформованих фіскальним сервером контролюючого органу, можуть здійснюватися з перевищенням строків, встановлених абзацами третім і четвертим статті 5 цього Закону.
{Абзац третій пункту 13 розділу II виключено на підставі Закону № 3219-IX від 30.06.2023}
{Розділ II доповнено пунктом 13 згідно із Законом № 2120-IX від 15.03.2022}
14. Починаючи з 1 жовтня 2023 року суб'єкти господарювання звільняються від відповідальності за вчинені ними порушення вимог цього Закону (крім порушень порядку здійснення розрахункових операцій при продажу підакцизних товарів), вчинені ними при продажу товарів, наданні послуг на:
тимчасово окупованих Російською Федерацією територіях України, - по дату завершення тимчасової окупації відповідних територій;
територіях активних бойових дій, - по дату завершення бойових дій на відповідних територіях;
територіях можливих бойових дій, - по дату припинення можливості бойових дій на відповідних територіях.
Дати завершення бойових дій, дати завершення тимчасової окупації, дати припинення можливості бойових дій визначаються відповідно до даних Переліку територій, на яких ведуться (велися) бойові дії або тимчасово окупованих Російською Федерацією.
Перелік територій, на яких ведуться (велися) бойові дії або тимчасово окупованих Російською Федерацією, визначається у встановленому Кабінетом Міністрів України порядку.
{Розділ II доповнено пунктом 14 згідно із Законом № 3219-IX від 30.06.2023}
15. У період з 1 серпня 2023 року по 31 липня 2025 року, але не пізніше ніж до дати припинення або скасування воєнного стану на території України, введеного Указом Президента України "Про введення воєнного стану в Україні" від 24 лютого 2022 року № 64/2022, затвердженим Законом України "Про затвердження Указу Президента України "Про введення воєнного стану в Україні" від 24 лютого 2022 року № 2102-IX, до фізичних осіб - підприємців, які є платниками єдиного податку та не зареєстровані платниками податку на додану вартість, що здійснюють діяльність з продажу товарів (крім підакцизних товарів, технічно складних побутових товарів, що підлягають гарантійному ремонту, лікарських засобів, виробів медичного призначення, ювелірних та побутових виробів з дорогоцінних металів, дорогоцінного каміння, дорогоцінного каміння органогенного утворення та напівдорогоцінного каміння) або надають послуги, фінансова відповідальність за проведення розрахункових операцій з використанням реєстраторів розрахункових операцій, програмних реєстраторів розрахункових операцій або розрахункових книжок на неповну суму вартості проданих товарів (наданих послуг), непроведення розрахункових операцій через реєстратори розрахункових операцій та/або програмні реєстратори розрахункових операцій з фіскальним режимом роботи, невидачу (у паперовій та/або електронній формі) відповідного розрахункового документа, що підтверджує виконання розрахункової операції, або проведення її без використання розрахункової книжки на окремому господарському об'єкті такого суб'єкта господарювання застосовується у таких розмірах:
25 відсотків вартості проданих з порушенням, встановленим цим пунктом, товарів (робіт, послуг) - за порушення, вчинене вперше;
50 відсотків вартості проданих з порушенням, встановленим цим пунктом, товарів (робіт, послуг) - за кожне наступне вчинене порушення.
{Розділ II доповнено пунктом 15 згідно із Законом № 3219-IX від 30.06.2023}
Президент України
Л.КУЧМА
м. Київ
6 липня 1995 року
№ 265/95-ВР