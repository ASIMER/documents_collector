КАБІНЕТ МІНІСТРІВ УКРАЇНИ
ПОСТАНОВА
від 21 грудня 2020 р. № 1288
Київ
Про затвердження Порядку формування і здійснення компенсаційних виплат в іноземній валюті та оплати інших витрат працівникам дипломатичної служби, направленим у довготермінове відрядження
{Із змінами, внесеними згідно з Постановою КМ
№ 1785 від 31.12.2025}
Відповідно до статей 33 і 34 Закону України “Про дипломатичну службу” Кабінет Міністрів України постановляє:
1. Затвердити:
Порядок формування і здійснення компенсаційних виплат в іноземній валюті та оплати інших витрат працівникам дипломатичної служби, направленим у довготермінове відрядження, що додається;
розмір норм компенсаційних виплат в іноземній валюті на місяць працівникам дипломатичної служби, направленим у довготермінове відрядження, згідно з додатком 1;
розмір надбавок до норм компенсаційних виплат в іноземній валюті на місяць працівникам дипломатичної служби, направленим у довготермінове відрядження, згідно з додатком 2.
2. Установити, що дія цієї постанови в частині виплати коштів для компенсації вартості оренди житла та комунальних послуг, пов'язаних з орендою такого житла, поширюється на працівників дипломатичної служби, направлених у довготермінове відрядження до закордонних дипломатичних установ України після завершення договірних відносин щодо оренди житла для відповідних працівників, але не пізніше 31 грудня 2021 року.
3. Визнати такими, що втратили чинність, постанови Кабінету Міністрів України згідно з переліком, що додається.
4. Ця постанова набирає чинності з 1 січня 2021 року.
Прем'єр-міністр України
Д.ШМИГАЛЬ
Інд. 27
ЗАТВЕРДЖЕНО
постановою Кабінету Міністрів України
від 21 грудня 2020 р. № 1288
ПОРЯДОК
формування і здійснення компенсаційних виплат в іноземній валюті та оплати інших витрат працівникам дипломатичної служби, направленим у довготермінове відрядження
{У тексті Порядку: слова “держава перебування”, “держава розміщення” в усіх відмінках і формах числа замінено словами “держава акредитації” у відповідному відмінку і числі; слова “для роботи з” замінено словами “у порядку ротації з”; слова “закінчення довготермінового відрядження” в усіх відмінках замінено словами “завершення довготермінового відрядження” у відповідному відмінку; слова “до України” замінено словами “в Україну” згідно з Постановою КМ № 1785 від 31.12.2025}
Загальна частина
1. Цей Порядок встановлює механізм формування і здійснення компенсаційних виплат в іноземній валюті та оплати інших витрат працівникам дипломатичної служби, направленим у довготермінове відрядження до закордонних дипломатичних установ України (далі - працівники дипломатичної служби), з метою компенсації витрат, пов'язаних із перебуванням у довготерміновому відрядженні.
{Пункт 1 із змінами, внесеними згідно з Постановою КМ № 1785 від 31.12.2025}
2. У цьому Порядку терміни вживаються у значенні, наведеному в Законі України “Про дипломатичну службу”.
3. На час довготермінового відрядження працівникам дипломатичної служби один раз на місяць здійснюються компенсаційні виплати.
4. Закордонні дипломатичні установи України здійснюють:
переказ компенсаційних виплат на рахунки працівників дипломатичної служби, відкриті ними у банківських установах держав акредитації, один раз на місяць;
видачу готівкою компенсаційних виплат протягом перших трьох місяців довготермінового відрядження працівників дипломатичної служби або за погодженням з МЗС протягом періоду, необхідного для забезпечення відкриття рахунків у банківських установах держав акредитації;
видачу готівкою компенсаційних виплат працівникам дипломатичної служби на постійній основі один раз на місяць за погодженням з МЗС ураховуючи особливості системи фінансових розрахунків у державах акредитації.
З урахуванням особливостей банківської системи та правил валютного регулювання в державі акредитації закордонної дипломатичної установи України, в якій законним платіжним засобом є одна з іноземних валют, не віднесених до першої групи класифікатора іноземних валют та банківських металів Національного банку, норми компенсаційних виплат разом з надбавками та/або кошти для компенсації вартості оренди житла, комунальних послуг, пов'язаних з орендою житла, під час перебування працівників дипломатичної служби у довготерміновому відрядженні, послуг мобільного зв'язку та послуг доступу до Інтернету, за погодженням з МЗС можуть здійснюватися працівникам дипломатичної служби у такій іноземній валюті. Під час перерахунку компенсаційних виплат в таку іноземну валюту застосовується курс Національного банку на дату їх нарахування.
{Абзац п'ятий пункту 4 із змінами, внесеними згідно з Постановою КМ № 1785 від 31.12.2025}
Уповноважений орган Міноборони, що забезпечує діяльність апарату військових аташе та апарату представника Міноборони при закордонній дипломатичній установі України (далі - уповноважений орган Міноборони) здійснює:
переказ один раз на місяць компенсаційних виплат на рахунки працівників апарату військових аташе та апарату представника Міноборони при закордонній дипломатичній установі України (далі - працівники апарату військових аташе), відкриті ними у банківських установах держав акредитації або України;
видачу готівкою компенсаційних виплат на перші три місяці довготермінового відрядження працівників апарату військових аташе або на період, необхідний для забезпечення відкриття рахунків у банківських установах держав акредитації;
видачу готівкою компенсаційних виплат працівникам апарату військових аташе через касу уповноваженого органу Міноборони один раз на місяць протягом усього періоду перебування у довготерміновому відрядженні враховуючи особливості системи фінансових розрахунків у державах акредитації.
З урахуванням особливостей банківської системи та правил валютного регулювання в державі акредитації закордонної дипломатичної установи України, в якій законним платіжним засобом є одна з іноземних валют, не віднесених до першої групи класифікатора іноземних валют та банківських металів Національного банку, норми компенсаційних виплат разом з надбавками та/або кошти для компенсації вартості оренди житла, комунальних послуг, пов'язаних з орендою житла, під час перебування працівників дипломатичної служби у довготерміновому відрядженні, послуг мобільного зв'язку та послуг доступу до Інтернету, за погодженням з уповноваженим органом Міноборони можуть здійснюватися працівникам апарату військових аташе у такій іноземній валюті. Під час перерахунку компенсаційних виплат в таку іноземну валюту застосовується курс Національного банку на дату їх нарахування.
{Абзац десятий пункту 4 із змінами, внесеними згідно з Постановою КМ № 1785 від 31.12.2025}
Склад компенсаційних виплат
{Назва розділу в редакції Постанови КМ № 1785 від 31.12.2025}
5. До складу компенсаційних виплат, передбачених статтею 33 Закону України “Про дипломатичну службу”, включаються:
1) кошти, передбачені нормами компенсаційних виплат в іноземній валюті для відшкодування витрат під час перебування у довготерміновому відрядженні (далі - норми компенсаційних виплат), затвердженими постановою Кабінету Міністрів України від 11 січня 2006 р. № 8 “Деякі питання компенсаційних виплат в іноземній валюті працівникам дипломатичної служби, направленим у довготермінове відрядження” (Офіційний вісник України, 2006 р., № 3, ст. 87; 2016 р., № 61, ст. 2086), розмір яких визначено у додатку 1 до постанови Кабінету Міністрів України від 21 грудня 2020 р. № 1288;
2) надбавки до норм компенсаційних виплат, вичерпний перелік яких міститься у додатку 2 до постанови Кабінету Міністрів України від 21 грудня 2020 р. № 1288;
3) кошти для компенсації вартості оренди житла під час перебування працівників дипломатичної служби у довготерміновому відрядженні (далі - кошти для компенсації вартості оренди житла);
4) кошти для компенсації вартості комунальних послуг, пов'язаних з орендою житла, під час перебування працівників дипломатичної служби у довготерміновому відрядженні (далі - кошти для компенсації вартості комунальних послуг);
5) кошти для компенсації вартості послуг мобільного зв'язку та послуг доступу до Інтернету.
{Підпункт 5 пункту 5 із змінами, внесеними згідно з Постановою КМ № 1785 від 31.12.2025}
Нарахування компенсаційних виплат працівникам дипломатичної служби, у тому числі норм компенсаційних виплат, надбавок до них та/або коштів для компенсації вартості оренди житла, комунальних послуг та вартості послуг мобільного зв'язку та послуг доступу до Інтернету, здійснюється у цілих числах.
{Пункт 5 доповнено абзацом згідно з Постановою КМ № 1785 від 31.12.2025}
Нарахування норм компенсаційних виплат та надбавок до них
6. Норми компенсаційних виплат разом з установленими до них надбавками нараховуються працівникам дипломатичної служби у повному обсязі за кожний день перебування у довготерміновому відрядженні, враховуючи вихідні, святкові та неробочі дні, за винятком:
часу перебування у дорозі під час направлення у довготермінове відрядження, повернення з нього, переведення у порядку ротації з однієї закордонної дипломатичної установи України до іншої;
часу перебування у відпустках;
днів тимчасової непрацездатності;
евакуації з території держави, в якій виникла надзвичайна ситуація або існує загроза її виникнення, на територію третьої держави або в Україну строком понад десять календарних днів;
часу перебування в Україні у зв'язку з рішенням Міністра закордонних справ про виклик керівника закордонної дипломатичної установи України з метою проведення консультацій, зумовлених станом двосторонніх відносин.
7. Під час направлення працівника дипломатичної служби у довготермінове відрядження, переведення його у порядку ротації з однієї закордонної дипломатичної установи України до іншої норма компенсаційних виплат разом з установленими до неї надбавками нараховується на підставі наказу закордонної дипломатичної установи України, до якої такий працівник направлений, починаючи з дня його прибуття до цієї установи (для працівників апарату військових аташе - на підставі наказу уповноваженого органу Міноборони).
У разі коли працівник дипломатичної служби набуває право на встановлення надбавок до його норми компенсаційних виплат пізніше, ніж він прибув до закордонної дипломатичної установи України, нарахування надбавок здійснюється з дня набуття такого права на підставі наказу закордонної дипломатичної установи України, до якої такий працівник направлений (для працівників апарату військових аташе - на підставі наказу уповноваженого органу Міноборони).
{Пункт 7 доповнено абзацом згідно з Постановою КМ № 1785 від 31.12.2025}
{Пункт 7 із змінами, внесеними згідно з Постановою КМ № 1785 від 31.12.2025}
8. За час передачі справ між новопризначеним до закордонної дипломатичної установи України працівником дипломатичної служби та працівником дипломатичної служби, який відбуває із закордонної дипломатичної установи України у зв'язку із завершенням довготермінового відрядження або переведенням у порядку ротації з однієї закордонної дипломатичної установи України до іншої, норми компенсаційних виплат разом з установленими до них надбавками нараховуються у повному обсязі кожному з таких працівників з дня прибуття новопризначеного працівника, але не більше строку, визначеного наказом МЗС (для працівників апарату військових аташе такий строк визначається наказом уповноваженого органу Міноборони).
{Пункт 8 із змінами, внесеними згідно з Постановою КМ № 1785 від 31.12.2025}
9. У разі завершення довготермінового відрядження або переведення у порядку ротації з однієї закордонної дипломатичної установи України до іншої нарахування норми компенсаційних виплат разом з установленими до неї надбавками працівнику дипломатичної служби припиняється на підставі наказу закордонної дипломатичної установи України (для працівників апарату військових аташе - на підставі наказу уповноваженого органу Міноборони) з дня його відкликання з довготермінового відрядження або з дня його переведення у порядку ротації з однієї закордонної дипломатичної установи України до іншої за рішенням МЗС (для працівників апарату військових аташе - за рішенням уповноваженого органу Міноборони та наказу МЗС).
У разі коли день виїзду працівника дипломатичної служби в Україну (до іншої закордонної дипломатичної установи України) не збігається з днем його відкликання з довготермінового відрядження (переведення у порядку ротації з однієї закордонної дипломатичної установи України до іншої), будь-які виплати, пов'язані з його перебуванням у державі акредитації закордонної дипломатичної установи України, не здійснюються.
{Пункт 9 в редакції Постанови КМ № 1785 від 31.12.2025}
10. За час перебування працівника дипломатичної служби у відпустках, передбачених статтею 57 та частиною першою статті 58 Закону України “Про державну службу”, статтями 6 і 19 Закону України “Про відпустки”, працівника апарату військових аташе у відпустках, передбачених частиною першою статті 101 Закону України “Про соціальний і правовий захист військовослужбовців та членів їх сімей”, а також статтею 19 Закону України “Про відпустки” (далі - відпустки), норма компенсаційних виплат разом з установленими до неї надбавками на дату початку відпустки нараховується у розмірі 65 відсотків за кожний день перебування у такій відпустці, враховуючи вихідні, святкові та неробочі дні, у цілих числах.
{Пункт 10 із змінами, внесеними згідно з Постановою КМ № 1785 від 31.12.2025}
11. У разі надання працівнику дипломатичної служби відпусток, не зазначених у пункті 10 цього Порядку, норма компенсаційних виплат разом з установленими до неї надбавками за такий період не нараховується.
{Пункт 11 із змінами, внесеними згідно з Постановою КМ № 1785 від 31.12.2025}
12. У разі настання тимчасової непрацездатності працівнику дипломатичної служби протягом усього часу непрацездатності, але не більше чотирьох місяців підряд норма компенсаційних виплат нараховується у розмірі 65 відсотків без урахування установлених до неї надбавок у цілих числах за відповідною посадою, якщо стан здоров'я працівника потребує стаціонарного або амбулаторного лікування і час тимчасової непрацездатності підтверджено документами, виданими закладами охорони здоров'я держави, до якої направлений у довготермінове відрядження працівник, або закладами охорони здоров'я держави, в якій такий працівник перебував на день настання обставин, що спричинили тимчасову непрацездатність.
{Абзац перший пункту 12 із змінами, внесеними згідно з Постановою КМ № 1785 від 31.12.2025}
Протягом усього часу непрацездатності працівника дипломатичної служби, але не більше чотирьох місяців підряд, нарахування надбавок до норми компенсаційних виплат здійснюється у цілих числах, виходячи з норми компенсаційних виплат, встановленої для такого працівника, у повному обсязі за відповідний період.
{Пункт 12 доповнено новим абзацом згідно з Постановою КМ № 1785 від 31.12.2025}
Норми компенсаційних виплат та надбавки до них не нараховуються за час тимчасової непрацездатності, підтвердженої листками непрацездатності, виданими закладами охорони здоров'я України.
13. Якщо непрацездатність працівника дипломатичної служби триває більш як чотири місяці підряд і він за станом здоров'я не може виїхати в Україну (непридатний для транспортування), норма компенсаційних виплат разом з установленими до неї надбавками нараховується у розмірі, передбаченому абзацом першим пункту 12 цього Порядку, протягом усього періоду перебування у закладі охорони здоров'я держави, до якої направлений у довготермінове відрядження працівник, або у закладі охорони здоров'я держави, в якій такий працівник перебував на день настання обставин, що спричинили тимчасову непрацездатність, до ухвалення рішення про можливість його повернення в Україну.
{Пункт 13 із змінами, внесеними згідно з Постановою КМ № 1785 від 31.12.2025}
14. У разі евакуації працівників дипломатичної служби з території держави, в якій виникла надзвичайна ситуація або існує загроза її виникнення, на територію третьої держави або в Україну строком понад десять календарних днів нарахування норм компенсаційних виплат разом з установленими до них надбавками за період понад десять календарних днів таким працівникам не здійснюється.
{Пункт 14 із змінами, внесеними згідно з Постановою КМ № 1785 від 31.12.2025}
15. Якщо Міністр закордонних справ ухвалює рішення про виклик керівника закордонної дипломатичної установи України в Україну з метою проведення консультацій, зумовлених станом двосторонніх відносин, але не більш як на 60 календарних днів, норма компенсаційних виплат нараховується такому керівнику у розмірі 65 відсотків разом з установленими до неї надбавками у цілих числах.
{Абзац перший пункту 15 із змінами, внесеними згідно з Постановою КМ № 1785 від 31.12.2025}
У разі коли перебування в Україні керівника закордонної дипломатичної установи України у зв'язку з рішенням Міністра закордонних справ про його виклик з метою проведення консультацій, зумовлених станом двосторонніх відносин, триває понад 60 календарних днів, нарахування норми компенсаційних виплат разом з установленими до неї надбавками за період понад 60 календарних днів не здійснюється.
{Абзац другий пункту 15 із змінами, внесеними згідно з Постановою КМ № 1785 від 31.12.2025}
16. Працівнику дипломатичної служби, крім працівника апарату військових аташе, під час направлення у довготермінове відрядження до закордонної дипломатичної установи України, переведення з однієї закордонної дипломатичної установи України до іншої, повернення в Україну у зв'язку із завершенням довготермінового відрядження видається розрахунок-атестат, який є підставою для розрахунків після прибуття за місцем призначення.
{Абзац перший пункту 16 із змінами, внесеними згідно з Постановою КМ № 1785 від 31.12.2025}
Форма та порядок складення розрахунку-атестата затверджуються МЗС.
17. Підтвердженням перебування в Україні з будь-яких причин працівника дипломатичної служби та/або членів його сім'ї є відмітки прикордонних служб про перетинання державного кордону України в оформлених на їх ім'я дипломатичних або службових паспортах.
У разі коли відмітки прикордонних служб про перетинання державного кордону України у дипломатичних або службових паспортах, оформлених на ім'я працівника дипломатичної служби та/або членів його сім'ї, не були проставлені, то підтвердженням такого перетинання є довідка Головного центру обробки спеціальної інформації Держприкордонслужби щодо перетинання працівником державного кордону України (у якій зазначено пункт пропуску, дата та час перетинання такого кордону, серія, номер, тип та назва паспортного документа).
{Пункт 17 доповнено абзацом згідно з Постановою КМ № 1785 від 31.12.2025}
{Пункт 17 із змінами, внесеними згідно з Постановою КМ № 1785 від 31.12.2025}
18. За заявою працівника дипломатичної служби сума здійснених йому компенсаційних виплат підтверджується довідкою, виданою відповідною закордонною дипломатичною установою України (для працівника апарату військових аташе - довідкою, виданою уповноваженим органом Міноборони), за формою, встановленою МЗС.
{Пункт 18 із змінами, внесеними згідно з Постановою КМ № 1785 від 31.12.2025}
19. У разі призначення за контрактами на посади закордонної дипломатичної установи України працівників з числа осіб, які мають дозвіл на постійне проживання та/або працевлаштування в державі акредитації закордонної дипломатичної установи України, виплати за такими контрактами (включаючи встановлені законодавством держави акредитації обов'язкові відрахування та нарахування) здійснюються за тим кодом бюджетної класифікації, за яким здійснюються компенсаційні виплати в іноземній валюті працівникам дипломатичної служби та не можуть перевищувати 100 відсотків норм компенсаційних виплат за відповідними посадами.
{Абзац перший пункту 19 в редакції Постанови КМ № 1785 від 31.12.2025}
Інші виплати, передбачені розділом VII Закону України “Про дипломатичну службу” для працівників, направлених у довготермінове відрядження, працівникам, зазначеним в абзаці першому цього пункту, не встановлюються.
{Абзац другий пункту 19 із змінами, внесеними згідно з Постановою КМ № 1785 від 31.12.2025}
20. У разі коли закордонна дипломатична установа України (керівник апарату військових аташе) тимчасово залучає до виконання робіт за цивільно-правовими договорами громадян України, іноземців або осіб без громадянства, які не є суб'єктами господарювання (не провадять у зв'язку з виконанням цивільно-правового договору підприємницької діяльності) і на законних підставах проживають у державі акредитації закордонної дипломатичної установи України, вартість послуг на місяць таких фізичних осіб не може перевищувати 50 відсотків норм компенсаційних виплат на місяць за відповідними посадами.
{Пункт 20 із змінами, внесеними згідно з Постановою КМ № 1785 від 31.12.2025}
Компенсація вартості оренди житла, комунальних послуг, пов'язаних з його орендою, та послуг мобільного зв'язку та послуг доступу до Інтернету
{Назва розділу в редакції Постанови КМ № 1785 від 31.12.2025}
21. Працівнику дипломатичної служби кошти для компенсації вартості оренди житла та кошти для компенсації вартості комунальних послуг у складі компенсаційних виплат нараховуються у цілих числах з дня укладення між відповідним працівником дипломатичної служби та власником житла або його уповноваженою особою договору оренди житла для проживання (далі - договір оренди), копія якого передається закордонній дипломатичній установі України (для працівників апарату військових аташе - до уповноваженого органу Міноборони), але не раніше дати початку оренди житла, зазначеної в договорі оренди.
{Абзац перший пункту 21 із змінами, внесеними згідно з Постановою КМ № 1785 від 31.12.2025}
У разі завершення довготермінового відрядження працівника дипломатичної служби або переведення його у порядку ротації з однієї закордонної дипломатичної установи України до іншої нарахування коштів для компенсації вартості оренди житла та коштів для компенсації вартості комунальних послуг у складі компенсаційних виплат припиняється на підставі наказу закордонної дипломатичної установи України (для працівників апарату військових аташе - на підставі наказу уповноваженого органу Міноборони) з дня відкликання працівника з довготермінового відрядження або з дня його переведення у порядку ротації з однієї закордонної дипломатичної установи України до іншої за рішенням МЗС (для працівників апарату військових аташе - за рішенням уповноваженого органу Міноборони та наказу МЗС).
{Абзац другий пункту 21 із змінами, внесеними згідно з Постановою КМ № 1785 від 31.12.2025}
22. Працівники дипломатичної служби здійснюють пошук житла для проживання самостійно.
23. У разі наявності можливості працівники дипломатичної служби розміщуються у житлових приміщеннях, що є власністю України чи надані в користування державою акредитації на умовах взаємності та/або розташовані у службових приміщеннях закордонних дипломатичних установ України.
У разі розміщення працівників дипломатичної служби у житлових приміщеннях, зазначених в абзаці першому цього пункту, кошти для компенсації вартості оренди житла та кошти для компенсації вартості комунальних послуг у складі компенсаційних виплат таким працівникам не передбачаються.
{Абзац другий пункту 23 із змінами, внесеними згідно з Постановою КМ № 1785 від 31.12.2025}
При цьому оплата вартості комунальних послуг, пов'язаних з утриманням житлових приміщень, зазначених в абзаці першому цього пункту, за умови наявності індивідуальних засобів обліку здійснюється безпосередньо закордонними дипломатичними установами України (для працівників апарату військових аташе - керівниками апаратів військових аташе) в межах сум коштів, передбачених пунктом 33 цього Порядку.
{Абзац третій пункту 23 із змінами, внесеними згідно з Постановою КМ № 1785 від 31.12.2025}
24. Якщо договором оренди передбачено внесення гарантійної суми (грошових коштів, що сплачуються під час укладання договору) для забезпечення виконання зобов'язань, за заявою працівника дипломатичної служби разом з першою виплатою коштів для компенсації вартості оренди житла йому під звіт додатково видаються кошти для сплати гарантійної суми за умови, що така сума перевищує 50 відсотків норми компенсаційних виплат такого працівника на місяць, але не більше суми коштів, передбаченої договором оренди на два місяці.
{Абзац перший пункту 24 із змінами, внесеними згідно з Постановою КМ № 1785 від 31.12.2025}
У такому разі працівник дипломатичної служби протягом строку дії договору оренди, але не більше ніж протягом 12 місяців, повертає закордонній дипломатичній установі України (працівник апарату військових аташе - уповноваженому органу Міноборони) рівними частинами отриману під звіт суму коштів за рахунок своїх компенсаційних виплат.
{Абзац другий пункту 24 із змінами, внесеними згідно з Постановою КМ № 1785 від 31.12.2025}
Працівник дипломатичної служби може отримати під звіт гарантійну суму один раз протягом довготермінового відрядження в одній закордонній дипломатичній установі України, а працівник апарату військових аташе - в уповноваженого органу Міноборони.
У разі переведення працівника дипломатичної служби у порядку ротації з однієї закордонної дипломатичної установи України до іншої в межах одного міста держави акредитації отримання під звіт коштів для сплати гарантійної суми таким працівником у закордонній дипломатичній установі України, до якої він переведений, здійснюється у порядку, визначеному в абзаці третьому цього пункту, та з урахуванням отримання ним таких коштів у закордонній дипломатичній установі України, з якої такий працівник переведений у порядку ротації.
{Пункт 24 доповнено новим абзацом згідно з Постановою КМ № 1785 від 31.12.2025}
Питання, пов'язані з виконанням умов договору оренди, своєчасним виконанням фінансових зобов'язань за таким договором та поверненням гарантійної суми, вирішуються працівником дипломатичної служби самостійно.
25. Якщо відповідно до умов договору оренди оплата за житло здійснюється авансовими платежами або у строки, що не збігаються із строками, передбаченими для здійснення компенсаційних виплат за відповідний місяць, і при цьому такі платежі перевищують 50 відсотків норми компенсаційних виплат працівника на місяць, за його заявою одночасно з компенсаційними виплатами за поточний місяць йому нараховуються та виплачуються кошти для компенсації вартості оренди житла за наступні періоди, які включаються до видатків періоду, в яких вони були нараховані.
{Пункт 25 із змінами, внесеними згідно з Постановою КМ № 1785 від 31.12.2025}
26. Датою першої виплати коштів для компенсації вартості оренди житла та вартості комунальних послуг на один місяць є наступний день після укладення між відповідним працівником дипломатичної служби та власником житла або його уповноваженою особою договору оренди. У подальшому зазначені кошти виплачуються щомісяця разом з коштами, що передбачені підпунктами 1, 2, 5 пункту 5 цього Порядку, за відповідною посадою.
27. Кошти для компенсації вартості оренди житла та кошти для компенсації вартості комунальних послуг не включаються до складу компенсаційних виплат працівників дипломатичної служби, які займають посади Надзвичайних і Повноважних Послів України, Постійних Представників України при міжнародних організаціях, Представників України при міжнародних організаціях, Глав Місій України при міжнародних організаціях.
Оплата вартості оренди житла для працівників дипломатичної служби, зазначених в абзаці першому цього пункту, здійснюється безпосередньо закордонними дипломатичними установами України у порядку, визначеному МЗС.
{Абзац другий пункту 27 в редакції Постанови КМ № 1785 від 31.12.2025}
Оплата вартості комунальних послуг, пов'язаних з орендою житла (електроенергія, газ, опалення, водопостачання, прибирання місць загального користування, послуги з утримання житлового будинку тощо) для працівників дипломатичної служби, зазначених в абзаці першому цього пункту, здійснюється закордонними дипломатичними установами України відповідно до виставлених рахунків (умов договорів).
{Абзац третій пункту 27 із змінами, внесеними згідно з Постановою КМ № 1785 від 31.12.2025}
28. За погодженням з МЗС оплата вартості оренди житла та комунальних послуг, пов'язаних з орендою такого житла, може здійснюватися закордонними дипломатичними установами України для працівників дипломатичної служби (крім тих, які зазначені в абзаці першому пункту 27 цього Порядку), які перебувають на території держави-агресора та в інших державах, де існують особливості законодавства таких держав щодо оренди житла, або з розташуванням в іншій державі.
{Абзац перший пункту 28 із змінами, внесеними згідно з Постановою КМ № 1785 від 31.12.2025}
За погодженням з уповноваженим органом Міноборони оплата вартості оренди житла та комунальних послуг, пов'язаних з орендою такого житла, може здійснюватися керівником апарату військових аташе для працівників апарату військових аташе, які перебувають на території держави-агресора та в інших державах, де існують особливості законодавства таких держав щодо оренди житла, або з розташуванням в іншій державі.
{Абзац другий пункту 28 із змінами, внесеними згідно з Постановою КМ № 1785 від 31.12.2025}
Оплата вартості оренди житла та комунальних послуг, пов'язаних з орендою житла для працівників дипломатичної служби, зазначених в абзацах першому та другому цього пункту, здійснюється в межах сум коштів, визначених пунктами 31, 32 та 33 цього Порядку.
{Абзац третій пункту 28 в редакції Постанови КМ № 1785 від 31.12.2025}
29. Закордонна дипломатична установа України (для працівників апарату військових аташе - керівник апарату військових аташе) здійснює видатки на тимчасову оренду житла строком до 30 днів або за погодженням з МЗС (для працівників апарату військових аташе - за погодженням з уповноваженим органом Міноборони) на інший строк у розмірі, що не перевищує граничні суми витрат на найм житлового приміщення, передбачені постановою Кабінету Міністрів України від 2 лютого 2011 р. № 98 “Про суми та склад витрат на відрядження державних службовців, а також інших осіб, що направляються у відрядження підприємствами, установами та організаціями, які повністю або частково утримуються (фінансуються) за рахунок бюджетних коштів” (Офіційний вісник України, 2011 р., № 11, ст. 488), у таких випадках:
з дня прибуття працівника дипломатичної служби до місця його перебування у довготерміновому відрядженні на період, необхідний для пошуку житла;
якщо дата завершення довготермінового відрядження працівника дипломатичної служби настає пізніше дати завершення договору оренди житла і строк такого договору не може бути продовжено на відповідний період.
{Абзац третій пункту 29 із змінами, внесеними згідно з Постановою КМ № 1785 від 31.12.2025}
У разі обґрунтованої необхідності для працівників, направлених у довготермінове відрядження до держав, визначених розпорядженням Кабінету Міністрів України від 7 листопада 2018 р. № 827 “Про встановлення переліку держав з важкими кліматичними умовами або складною безпековою ситуацією”, за погодженням з МЗС (для працівників апарату військових аташе - за погодженням з уповноваженим органом Міноборони), видатки на тимчасову оренду житла, передбачені абзацами першим та четвертим цього пункту, можуть бути збільшені, але не більш як на 30 відсотків.
{Пункт 29 доповнено новим абзацом згідно з Постановою КМ № 1785 від 31.12.2025}
У разі коли працівник дипломатичної служби вибуває у довготермінове відрядження разом з членами сім'ї, видатки, передбачені абзацом першим цього пункту, здійснюються у розмірі, що не перевищує 150 відсотків граничних сум витрат на найм житлового приміщення, передбачених постановою Кабінету Міністрів України від 2 лютого 2011 р. № 98.
У разі здійснення закордонною дипломатичною установою України (для працівників апарату військових аташе - керівником апарату військових аташе) видатків на тимчасову оренду житла, передбачену абзацами першим - п'ятим цього пункту, нарахування коштів для компенсації вартості оренди житла та коштів для компенсації вартості комунальних послуг у складі компенсаційних виплат працівникові дипломатичної служби не здійснюється.
{Абзац шостий пункту 29 в редакції Постанови КМ № 1785 від 31.12.2025}
У разі зміни працівником дипломатичної служби житла закордонна дипломатична установа України (для працівників апарату військових аташе - керівник апарату військових аташе) за потреби здійснює одночасно витрати на оренду житла згідно з раніше укладеним договором та договором оренди нового житла у строк до трьох днів.
{Абзац сьомий пункту 29 із змінами, внесеними згідно з Постановою КМ № 1785 від 31.12.2025}
Закордонна дипломатична установа України за рішенням її керівника (для працівників апарату військових аташе - керівник апарату військових аташе) в межах бюджетних асигнувань, передбачених кошторисом, та з урахуванням особливостей держави акредитації не частіше ніж двічі протягом довготермінового відрядження працівника до однієї закордонної дипломатичної установи України може здійснювати оплату брокерських послуг у сумі, що не перевищує граничну суму коштів для оренди житла для відповідного працівника на один місяць, а також інших послуг, без отримання яких неможливе укладення договору оренди.
{Абзац восьмий пункту 29 із змінами, внесеними згідно з Постановою КМ № 1785 від 31.12.2025}
У разі переведення працівника дипломатичної служби у порядку ротації з однієї закордонної дипломатичної установи України до іншої в межах одного міста держави акредитації оплата брокерських послуг закордонною дипломатичною установою України, до якої переведений працівник, здійснюється у порядку, визначеному в абзаці сьомому цього пункту, та з урахуванням оплати брокерських послуг закордонною дипломатичною установою України, з якої такий працівник переведений у порядку ротації.
{Пункт 29 доповнено абзацом згідно з Постановою КМ № 1785 від 31.12.2025}
У разі переведення працівника апарату військових аташе у порядку ротації з одного апарату військових аташе до іншого в межах одного міста держави акредитації оплата брокерських послуг керівником апарату військових аташе, до якого переведений працівник, здійснюється у порядку, визначеному в абзаці сьомому цього пункту, та з урахуванням оплати брокерських послуг керівником апарату військових аташе, з якого такий працівник переведений у порядку ротації.
{Пункт 29 доповнено абзацом згідно з Постановою КМ № 1785 від 31.12.2025}
30. Для визначення граничних сум коштів для компенсації вартості оренди житла застосовуються:
базова норма розрахунку граничної суми коштів для компенсації вартості оренди житла (НБ), яка становить 60 відсотків 1/12 річної винагороди співробітника міжнародного персоналу ООН за посадою директора рівня D-2 у доларах США (визначається Комісією міжнародної цивільної служби ООН станом на 1 січня року, в якому передбачається її затвердження (США, м. Нью-Йорк);
індекс виміру вартості проживання співробітників міжнародного персоналу ООН, що працюють у різних державах світу (співвідношення на відповідну дату вартості проживання зазначених співробітників до вартості проживання у м. Нью-Йорку, відсотків) (Іп), який визначається Комісією міжнародної цивільної служби ООН для кожної держави (міст, держав) світу окремо станом на червень року, в якому передбачається затвердження граничних сум коштів для компенсації вартості оренди житла на відповідний рік.
{Абзац третій пункту 30 із змінами, внесеними згідно з Постановою КМ № 1785 від 31.12.2025}
У разі коли для міста держави акредитації, в якому розташована закордонна дипломатична установа України, індекс виміру вартості проживання співробітників міжнародного персоналу ООН, що працюють у різних державах світу (співвідношення на відповідну дату вартості проживання зазначених співробітників до вартості проживання у м. Нью-Йорку, відсотків), не визначено Комісією міжнародної цивільної служби ООН, то застосовується відповідний показник, визначений для столиці держави, в якій розташована така закордонна дипломатична установа України.
{Пункт 30 доповнено абзацом згідно з Постановою КМ № 1785 від 31.12.2025}
31. Гранична сума коштів для компенсації вартості оренди житла працівникам дипломатичної служби /Гс/ розраховується за формулою
{Абзац перший пункту 31 із змінами, внесеними згідно з Постановою КМ № 1785 від 31.12.2025}
де Р% - розмір норм компенсаційних виплат на місяць працівникам дипломатичної служби, єдина величина якого визначена додатком 1 до постанови Кабінету Міністрів України від 21 грудня 2020 р. № 1288 для відповідної посади, відсотків.
{Абзац другий пункту 31 із змінами, внесеними згідно з Постановою КМ № 1785 від 31.12.2025}
Граничні суми коштів для компенсації вартості оренди житла затверджуються МЗС (для працівників апарату військових аташе - уповноваженим органом Міноборони).
Перерахунок в євро визначеної у доларах США базової норми розрахунку граничної суми коштів для компенсації вартості оренди житла проводиться за середнім офіційним курсом гривні до долара США та євро, встановленим Національним банком на перше півріччя року, в якому передбачається затвердження граничних сум коштів для компенсації вартості оренди житла.
У разі коли нові граничні суми коштів для компенсації вартості оренди житла запроваджуються у першому півріччі поточного року, для їх визначення враховується показник, передбачений абзацом четвертим цього пункту, за відповідний період попереднього року.
{Абзац п'ятий пункту 31 із змінами, внесеними згідно з Постановою КМ № 1785 від 31.12.2025}
Перегляд граничних сум коштів для компенсації вартості оренди житла здійснюється, як правило, один раз на два роки.
Граничні суми коштів для компенсації вартості оренди житла включаються до складу компенсаційних виплат працівника дипломатичної служби у повному обсязі.
32. Гранична сума коштів для компенсації вартості оренди житла збільшується на 5 відсотків на кожну дитину працівника дипломатичної служби, яка на підставі наказу МЗС направлена за місцем довготермінового відрядження такого працівника.
Збільшення граничної суми коштів для компенсації вартості оренди житла, передбаченої абзацом першим цього пункту, припиняється з дати остаточного завершення перебування дитини за місцем довготермінового відрядження працівника дипломатичної служби на підставі наказу МЗС.
{Пункт 32 із змінами, внесеними згідно з Постановою КМ № 1785 від 31.12.2025}
33. Для компенсації вартості комунальних послуг, пов'язаних з орендою житла (електрична енергія, газ, опалення, водопостачання, прибирання місць загального користування, послуги з утримання житлового будинку тощо), працівнику дипломатичної служби (крім тих, що зазначені в абзаці першому пункту 27 цього Порядку) виплачуються кошти у розмірі 5 відсотків базової норми розрахунку граничної суми коштів для компенсації вартості оренди житла, розрахованої відповідно до абзацу другого пункту 30 цього Порядку та застосованої для розрахунку граничних сум коштів для компенсації вартості оренди житла відповідно до пункту 31 цього Порядку.
Кошти для компенсації вартості комунальних послуг затверджуються МЗС (для працівників апарату військових аташе - уповноваженим органом Міноборони).
Кошти для компенсації вартості комунальних послуг включаються до складу компенсаційних виплат працівника дипломатичної служби у повному обсязі.
{Пункт 33 в редакції Постанови КМ № 1785 від 31.12.2025}
34. У разі необхідності на вимогу орендодавця закордонна дипломатична установа України надає лист, що підтверджує статус її працівника, який укладає договір оренди житла. Гарантійний лист щодо виконання фінансових зобов'язань за договором оренди закордонною дипломатичною установою України орендодавцю не надається.
{Пункт 34 із змінами, внесеними згідно з Постановою КМ № 1785 від 31.12.2025}
35. Питання щодо страхування та умеблювання орендованого житла вирішуються працівником дипломатичної служби самостійно.
У разі коли орендоване працівником закордонної дипломатичної установи України житло не умебльоване, за рішенням керівника закордонної дипломатичної установи України працівникові, який уклав договір оренди такого житла, можуть передаватися у тимчасове користування меблі, які перебувають на балансі такої установи і призначені для умеблювання житла.
{Абзац другий пункту 35 із змінами, внесеними згідно з Постановою КМ № 1785 від 31.12.2025}
Якщо орендоване працівником апарату військових аташе житло не умебльоване, за рішенням відповідної посадової особи уповноваженого органу Міноборони працівникові, який уклав договір оренди такого житла, можуть передаватися в тимчасове користування меблі, які перебувають на балансі уповноваженого органу Міноборони і призначені для умеблювання житла.
{Абзац третій пункту 35 із змінами, внесеними згідно з Постановою КМ № 1785 від 31.12.2025}
36. У разі одночасного проходження дипломатичної служби членами однієї сім'ї (подружжям) у закордонних дипломатичних установах України, розташованих в одному місті держави акредитації, виплата коштів для компенсації вартості оренди житла та коштів для компенсації вартості комунальних послуг здійснюється лише одному з працюючих членів сім'ї - працівників дипломатичної служби, посада якого передбачає вищу норму компенсаційних виплат в іноземній валюті.
37. У період перебування у відпустці, але не більш як 60 календарних днів підряд, працівника дипломатичної служби незалежно від місця її проведення нарахування та виплата коштів для компенсації вартості оренди житла та коштів для компенсації вартості комунальних послуг здійснюється у повному обсязі.
У разі перебування працівника дипломатичної служби у відпустці понад 60 календарних днів підряд нарахування та виплата коштів для компенсації вартості оренди житла та коштів для компенсації вартості комунальних послуг за час відпустки понад 60 календарних днів не здійснюється.
У період тимчасової непрацездатності працівника дипломатичної служби, але не більше чотирьох місяців підряд, нарахування та виплата коштів для компенсації вартості оренди житла та коштів для компенсації вартості комунальних послуг здійснюється у повному обсязі, якщо стан здоров'я працівника потребує стаціонарного або амбулаторного лікування і час тимчасової непрацездатності підтверджено документами, виданими закладами охорони здоров'я держави, до якої направлений у довготермінове відрядження працівник, або закладами охорони здоров'я держави, в якій такий працівник перебував на день настання обставин, що спричинили тимчасову непрацездатність.
Якщо непрацездатність працівника дипломатичної служби триває більш як чотири місяці підряд і він за станом здоров'я не може виїхати в Україну (непридатний для транспортування), нарахування та виплата коштів для компенсації вартості оренди житла та коштів для компенсації вартості комунальних послуг здійснюється у повному обсязі протягом усього періоду перебування у закладі охорони здоров'я держави, до якої направлений у довготермінове відрядження працівник, або у закладі охорони здоров'я держави, в якій такий працівник перебував на день настання обставин, що спричинили тимчасову непрацездатність, до ухвалення рішення про можливість його повернення в Україну.
{Пункт 37 в редакції Постанови КМ № 1785 від 31.12.2025}
38. У разі дострокового відкликання працівника дипломатичної служби із довготермінового відрядження (крім випадків, передбачених пунктами 4 і 5 частини першої статті 19 Закону України “Про дипломатичну службу”) або переведення у порядку ротації до іншої закордонної дипломатичної установи України за ініціативою МЗС закордонна дипломатична установа України у визначеному МЗС порядку приймає на себе зобов'язання, пов'язані з достроковим припиненням дії договору оренди, укладеного таким працівником, у межах сум коштів для компенсації вартості оренди житла та коштів для компенсації вартості комунальних послуг, обчислених для такого працівника.
У разі дострокового відкликання працівника апарату військових аташе з довготермінового відрядження (крім випадків, передбачених пунктами 4 і 5 частини першої статті 19 Закону України “Про дипломатичну службу”) або переведення у порядку ротації до іншого апарату військових аташе з ініціативи уповноваженого органу Міноборони уповноважений орган Міноборони у визначеному ним порядку бере на себе зобов'язання, пов'язані з достроковим припиненням дії договору оренди житла, укладеного таким працівником, у межах коштів для компенсації вартості оренди житла та коштів для компенсації вартості комунальних послуг, обчислених для такого працівника.
{Пункт 38 в редакції Постанови КМ № 1785 від 31.12.2025}
39. У разі евакуації в Україну працівникам дипломатичної служби виплата коштів для компенсації вартості оренди житла та коштів для компенсації вартості комунальних послуг здійснюється з дозволу МЗС (працівникам апарату військових аташе - з дозволу уповноваженого органу Міноборони).
40. Працівникам дипломатичної служби до складу компенсаційних виплат включаються кошти для компенсації вартості послуг мобільного зв'язку та послуг доступу до Інтернету у розмірі 1 відсотка базової норми розрахунку граничної суми коштів для компенсації вартості оренди житла, розрахованої відповідно до абзацу другого пункту 30 цього Порядку та застосованої для розрахунку граничних сум коштів для компенсації вартості оренди житла відповідно до пункту 31 цього Порядку.
Кошти для компенсації вартості послуг мобільного зв'язку та послуг доступу до Інтернету затверджуються МЗС (для працівників апарату військових аташе - уповноваженим органом Міноборони).
Нарахування коштів для компенсації вартості послуг мобільного зв'язку та послуг доступу до Інтернету починається з дня підписання керівником наказу закордонної дипломатичної установи України (для працівників апарату військових аташе - з дня підписання наказу уповноваженого органу Міноборони) про включення таких коштів до складу компенсаційних виплат на підставі заяви працівника дипломатичної служби (із зазначенням номеру телефону оператора мобільного зв'язку в державі акредитації та адреси електронної пошти), до якої обов'язково додається копія договору про надання послуг мобільного зв'язку та послуг доступу до Інтернету або інші підтвердні документи про отримання працівником таких послуг.
У період перебування у відпустці працівника дипломатичної служби незалежно від місця її проведення виплата коштів для компенсації вартості послуг мобільного зв'язку та послуг доступу до Інтернету здійснюється у повному обсязі.
У разі евакуації в Україну працівникам дипломатичної служби виплата коштів для компенсації вартості послуг мобільного зв'язку та послуг доступу до Інтернету здійснюється з дозволу МЗС (працівникам апарату військових аташе - з дозволу уповноваженого органу Міноборони).
Виплати, передбачені абзацом першим цього пункту, включаються до складу компенсаційних виплат працівників дипломатичної служби незалежно від укладення закордонною дипломатичною установою України договору на отримання послуг мобільного зв'язку та послуг доступу до Інтернету для забезпечення функціонування “гарячої лінії”, яка використовується виключно під час кризових ситуацій з громадянами України за кордоном.
У разі потреби керівник закордонної дипломатичної установи України може забезпечуватися мобільним зв'язком та послугами доступу до Інтернету відповідно до договору, укладеного закордонною дипломатичною установою України для зазначених цілей, та в межах бюджетних асигнувань, передбачених кошторисом установи на відповідний рік. У такому разі кошти для компенсації вартості послуг мобільного зв'язку та послуг доступу до Інтернету не включаються до складу компенсаційних виплат такого керівника.
У разі коли працівник дипломатичної служби не використовує для виконання посадових обов'язків мобільний зв'язок та послуги доступу до Інтернету, нарахування коштів для компенсації вартості послуг мобільного зв'язку та послуг доступу до Інтернету припиняється на підставі наказу закордонної дипломатичної установи України (для працівників апарату військових аташе - на підставі наказу уповноваженого органу Міноборони).
{Пункт 40 в редакції Постанови КМ № 1785 від 31.12.2025}
Оплата інших витрат
41. Працівникам дипломатичної служби, а також членам їх сімей під час направлення у довготермінове відрядження, переведення у порядку ротації з однієї закордонної дипломатичної установи України до іншої, під час перебування у довготерміновому відрядженні та під час повернення в Україну у зв'язку із завершенням довготермінового відрядження за наявності підтвердних документів та/або документального підтвердження витрат оплачуються:
{Абзац перший пункту 41 в редакції Постанови КМ № 1785 від 31.12.2025}
1) витрати, пов'язані з ротацією, а саме:
переїздом до місця довготермінового відрядження (включаючи підйомну допомогу) та повернення в Україну з такого відрядження:
{Абзац другий підпункту 1 пункту 41 із змінами, внесеними згідно з Постановою КМ № 1785 від 31.12.2025}
- вартість проїзду до місця призначення;
- вартість користування постільними речами в поїздах;
- вартість наймання житлового приміщення у розмірах, установлених постановою Кабінету Міністрів України від 2 лютого 2011 р. № 98;
- вартість бронювання житлового приміщення в сумі не більш як 50 відсотків вартості проживання на добу;
- вартість оформлення дозволів на в'їзд (віз);
- вартість обов'язкового щеплення відповідно до вимог Всесвітньої організації охорони здоров'я або законодавства держави призначення;
- вартість інших документально оформлених витрат, пов'язаних з правилами в'їзду та перебуванням у державі акредитації закордонної дипломатичної установи України;
перевезенням багажу (особистих речей, товарів, призначених для особистого користування, включаючи предмети початкового облаштування та транспортний засіб особистого користування працівника дипломатичної служби);
добові витрати за час перебування працівника дипломатичної служби в дорозі під час прямування до місця призначення у розмірах, установлених постановою Кабінету Міністрів України від 2 лютого 2011 р. № 98;
{Підпункт 1 пункту 41 доповнено абзацом згідно з Постановою КМ № 1785 від 31.12.2025}
2) витрати, пов'язані з переїздом в Україну з метою перебування у щорічній відпустці та поверненням з неї один раз у поточному календарному році.
{Підпункт 2 пункту 41 із змінами, внесеними згідно з Постановою КМ № 1785 від 31.12.2025}
{Підпункт 3 пункту 41 виключено на підставі Постанови КМ № 1785 від 31.12.2025}
42. Вартість проїзду повітряним, залізничним, водним і автомобільним транспортом загального користування оплачується (відшкодовується) працівнику дипломатичної служби та членам його сім'ї за квитками, виходячи з тарифів економ- або другого класу.
У разі коли під час направлення у довготермінове відрядження, переведення у порядку ротації з однієї закордонної дипломатичної установи України до іншої або повернення в Україну у зв'язку із завершенням довготермінового відрядження працівник дипломатичної служби та члени його сім'ї слідують до місця призначення власним легковим автомобілем, то відшкодування відповідних витрат здійснюється у порядку, визначеному МЗС (для працівників апарату військових аташе - у порядку, визначеному уповноваженим органом Міноборони), але не більше вартості проїзду до місця призначення повітряним, залізничним, водним, автомобільним транспортом загального користування, на підставі підтвердних документів.
Оплата витрат на проїзд в Україну членів сім'ї працівника дипломатичної служби у зв'язку із завершенням довготермінового відрядження такого працівника здійснюється у разі їх повернення в Україну раніше або разом з працівником дипломатичної служби.
У разі коли день виїзду працівника дипломатичної служби в Україну у зв'язку із завершенням його довготермінового відрядження не збігається з днем його відкликання з довготермінового відрядження більше ніж визначений МЗС строк для його прибуття до МЗС, оплата витрат на проїзд в Україну здійснюється таким працівником самостійно.
У разі коли день виїзду працівника апарату військових аташе в Україну у зв'язку із завершенням його довготермінового відрядження не збігається з днем його відкликання з довготермінового відрядження більше ніж визначений уповноваженим органом Міноборони строк для його прибуття до уповноваженого органу Міноборони, оплата витрат на проїзд в Україну здійснюється таким працівником самостійно.
{Пункт 42 в редакції Постанови КМ № 1785 від 31.12.2025}
43. Під час направлення працівника дипломатичної служби у довготермінове відрядження, переведення у порядку ротації з однієї закордонної дипломатичної установи України до іншої оплачується вартість перевезення (послуги з перевезення багажу, транспортно-експедиторські та митно-брокерські послуги) багажу повітряним, залізничним, водним і автомобільним транспортом загального користування, включаючи предмети початкового облаштування, транспортного засобу особистого користування працівника дипломатичної служби. Оплата вартості перевезення багажу здійснюється на підставі підтвердних документів на оплату відповідних послуг.
{Абзац перший пункту 43 із змінами, внесеними згідно з Постановою КМ № 1785 від 31.12.2025}
Граничні норми вартості перевезення особистого багажу під час направлення працівника дипломатичної служби у довготермінове відрядження визначаються з урахуванням вартості доставки контейнера (6 х 2,4 х 2,6 метра), завантаженість якого багажем не перевищує 3000 кілограмів на всю сім'ю працівника дипломатичної служби, та затверджуються МЗС (для працівників апарату військових аташе - уповноваженим органом Міноборони).
{Абзац другий пункту 43 із змінами, внесеними згідно з Постановою КМ № 1785 від 31.12.2025}
Під час повернення в Україну у зв'язку із завершенням довготермінового відрядження оплата вартості перевезення багажу здійснюється у порядку, передбаченому абзацами першим і другим цього пункту, за винятком оплати митних платежів на товари, які підлягають оподаткуванню відповідно до законодавства. Такі платежі сплачуються працівником дипломатичної служби за власний рахунок.
У разі переведення працівника дипломатичної служби у порядку ротації з однієї закордонної дипломатичної установи України до іншої або переїздом в іншу державу, в якій працівник буде фактично розміщуватися, оплата вартості перевезення особистого багажу такого працівника здійснюється за погодженням з МЗС, а працівника апарату військових аташе - за погодженням з уповноваженим органом Міноборони.
{Пункт 43 доповнено абзацом згідно з Постановою КМ № 1785 від 31.12.2025}
44. У разі коли доставку особистого багажу працівника дипломатичної служби та членів його сім'ї неможливо забезпечити у порядку, передбаченому пунктом 43 цього Порядку, або у разі економічної недоцільності зазначеного, перевезення особистого багажу такого працівника та членів його сім'ї здійснюється службовим автотранспортом тієї закордонної дипломатичної установи України (для працівників апарату військових аташе - службовим автотранспортом апарату військових аташе), для роботи до якої він направляється з України або з якої відбуває у зв'язку із завершенням довготермінового відрядження або переведенням у порядку ротації з однієї закордонної дипломатичної установи України до іншої.
{Пункт 44 із змінами, внесеними згідно з Постановою КМ № 1785 від 31.12.2025}
45. У разі одночасного проходження дипломатичної служби членами однієї сім'ї (подружжям) у закордонних дипломатичних установах України, розташованих в одному місті держави акредитації, оплата вартості перевезення особистого багажу здійснюється у порядку, передбаченому пунктами 43 або 44 цього Порядку, лише одному з працюючих членів сім'ї в закордонній дипломатичній установі України.
У разі коли дати направлення у довготермінове відрядження та/або дати повернення в Україну у зв'язку із завершенням довготермінового відрядження членів однієї сім'ї (подружжя) не збігаються, оплата вартості перевезення особистого багажу здійснюється згідно з пунктами 43 або 44 цього Порядку кожному з працюючих членів сім'ї в закордонній дипломатичній установі України. При цьому якщо перевезення особистого багажу здійснюється у порядку, передбаченому пунктом 43 цього Порядку, то оплата вартості його перевезення здійснюється у розмірі 50 відсотків граничної норми вартості перевезення особистого багажу кожному з працюючих членів сім'ї в закордонній дипломатичній установі України.
{Абзац другий пункту 45 із змінами, внесеними згідно з Постановою КМ № 1785 від 31.12.2025}
46. У разі коли працівник дипломатичної служби не використовує можливості перевезення особистого багажу у порядку та випадках, визначених пунктами 43 і 44 цього Порядку (крім випадків переведення у порядку ротації з однієї закордонної дипломатичної установи України до іншої), на підставі заяви на ім'я керівника відповідної закордонної дипломатичної установи України (для керівників закордонних дипломатичних установ України - за погодженням з МЗС) йому здійснюється одноразова виплата (паушальний платіж) у розмірі 50 відсотків граничної норми вартості перевезення особистого багажу, визначеної МЗС для відповідного міста держави акредитації закордонної дипломатичної установи України.
У разі коли працівник апарату військових аташе не використовує можливості перевезення особистого багажу у порядку та випадках, визначених пунктами 43 і 44 цього Порядку, на підставі наказу уповноваженого органу Міноборони йому здійснюється одноразова виплата (паушальний платіж) у розмірі 50 відсотків граничної норми вартості перевезення особистого багажу, визначеної уповноваженим органом Міноборони для відповідного міста держави акредитації закордонної дипломатичної установи України.
Нарахування та виплата одноразової виплати (паушального платежу) працівникам дипломатичної служби здійснюється у цілих числах.
У разі одночасного проходження дипломатичної служби членами однієї сім'ї (подружжям) у закордонних дипломатичних установах України, розташованих в одному місті держави акредитації, одноразова виплата (паушальний платіж) здійснюється лише одному з працюючих членів сім'ї в закордонній дипломатичній установі України.
У разі коли дати направлення у довготермінове відрядження та/або дати повернення в Україну у зв'язку із завершенням довготермінового відрядження членів однієї сім'ї (подружжя) не збігаються, одноразова виплата (паушальний платіж) здійснюється кожному з працюючих членів сім'ї в закордонній дипломатичній установі України у розмірі 25 відсотків граничної норми вартості перевезення особистого багажу, визначеної МЗС (для працівників апарату військових аташе - уповноваженим органом Міноборони) для відповідного міста держави акредитації закордонної дипломатичної установи України.
Працівникам дипломатичної служби, які направляються у довготермінове відрядження на строк до двох років, одноразова виплата (паушальний платіж) не здійснюється, а оплата вартості перевезення особистого багажу здійснюється із розрахунку 80 кілограмів на одну особу.
У разі переведення працівника дипломатичної служби у порядку ротації з однієї закордонної дипломатичної установи України до іншої одноразова виплата (паушальний платіж) не здійснюється.
{Пункт 46 в редакції Постанови КМ № 1785 від 31.12.2025}
47. Працівнику дипломатичної служби та членам його сім'ї під час направлення у довготермінове відрядження, переведення у порядку ротації з однієї закордонної дипломатичної установи України до іншої, під час повернення у зв'язку із завершенням довготермінового відрядження та у разі коли до вартості проїзного квитка не включено вартість перевезення багажу, крім витрат, передбачених пунктом 43 цього Порядку, оплачуються витрати на перевезення одного місця багажу.
{Пункт 47 із змінами, внесеними згідно з Постановою КМ № 1785 від 31.12.2025}
471. У разі коли витрати, передбачені підпунктом 1 пункту 41 цього Порядку, були оплачені закордонною дипломатичною установою України, але працівником дипломатичної служби та/або членами його сім'ї не були підтверджені документально у строк, визначений МЗС для прибуття до МЗС у зв'язку із завершенням довготермінового відрядження такого працівника, то він повертає до каси або перераховує на банківський поточний рахунок відповідної закордонної дипломатичної установи України кошти, оплачені такою закордонною дипломатичною установою України.
У разі коли витрати, передбачені підпунктом 1 пункту 41 цього Порядку, були оплачені уповноваженим органом Міноборони, але працівником апарату військових аташе та/або членами його сім'ї не були підтверджені документально у строк, визначений уповноваженим органом Міноборони для прибуття до уповноваженого органу Міноборони у зв'язку із завершенням довготермінового відрядження такого працівника, то він повертає до каси або перераховує на банківський поточний рахунок уповноваженого органу Міноборони зазначені кошти.
У разі відмови працівника дипломатичної служби повернути кошти у порядку, передбаченому абзацом першим або другим цього пункту, кошти з такого працівника підлягають стягненню у судовому порядку.
{Порядок доповнено пунктом 471 згідно з Постановою КМ № 1785 від 31.12.2025}
48. З метою облаштування за місцем довготермінового відрядження до складу компенсаційних виплат працівника дипломатичної служби одноразово включається підйомна допомога у сумі:
50 відсотків установленої норми компенсаційних виплат за відповідною посадою без урахування установлених до неї надбавок - під час направлення у довготермінове відрядження з України;
25 відсотків установленої норми компенсаційних виплат за відповідною посадою без урахування установлених до неї надбавок - за місцем нового призначення у разі переведення у порядку ротації з однієї закордонної дипломатичної установи України до іншої з місцем розташування таких установ у різних державах.
Нарахування та виплата підйомної допомоги працівникам дипломатичної служби здійснюється у цілих числах.
{Пункт 48 в редакції Постанови КМ № 1785 від 31.12.2025}
49. Кошти, зазначені у пункті 48 цього Порядку, виплачуються одноразово працівнику дипломатичної служби за місцем довготермінового відрядження на підставі наказу закордонної дипломатичної установи України протягом трьох банківських днів, включаючи день прибуття працівника дипломатичної служби до закордонної дипломатичної установи України.
У разі коли через відсутність бюджетних асигнувань закордонна дипломатична установа України не може забезпечити виплату працівнику дипломатичної служби коштів, зазначених у пункті 48 цього Порядку, у строки відповідно до абзацу першого цього пункту, то зазначені кошти виплачуються такому працівнику протягом трьох банківських днів з дня надходження бюджетних асигнувань до закордонної дипломатичної установи України.
Для працівників апарату військових аташе кошти, зазначені у пункті 48 цього Порядку, виплачуються уповноваженим органом Міноборони одноразово перед вибуттям до держави акредитації закордонної дипломатичної установи України на підставі наказу уповноваженого органу Міноборони.
Працівникам дипломатичної служби, які направляються у довготермінове відрядження на строк до шести місяців, кошти, зазначені у пункті 48 цього Порядку, не виплачуються.
{Пункт 49 в редакції Постанови КМ № 1785 від 31.12.2025}
50. У разі дострокового відкликання працівника дипломатичної служби, строк фактичного перебування у довготерміновому відрядженні якого становить менше одного року, у випадках, передбачених пунктами 4 і 5 частини першої статті 19 Закону України “Про дипломатичну службу”, кошти, зазначені у пункті 48 цього Порядку, на підставі наказу закордонної дипломатичної установи України (для працівників апарату військових аташе - на підставі наказу уповноваженого органу Міноборони) вираховуються з компенсаційних виплат такого працівника за останній місяць перебування у довготерміновому відрядженні такого працівника та повертаються ним до каси (працівником апарату військових аташе - до каси уповноваженого органу Міноборони) або зараховуються на банківський поточний рахунок відповідної закордонної дипломатичної установи України.
{Абзац перший пункту 50 із змінами, внесеними згідно з Постановою КМ № 1785 від 31.12.2025}
У разі відмови працівника дипломатичної служби повернути кошти у порядку, передбаченому абзацом першим цього пункту, кошти з такого працівника підлягають стягненню у судовому порядку.
51. Оплата витрат (шляхом відшкодування) на проїзд працівника дипломатичної служби та членів сім'ї у зв'язку з проведенням працівником щорічної відпустки в Україні (в обох напрямках) здійснюється один раз у поточному календарному році.
У разі коли до вартості проїзного квитка не включено вартість перевезення багажу, працівнику дипломатичної служби та членам його сім'ї оплачуються витрати на перевезення одного місця багажу на одну особу під час проїзду у відпустку, передбачену абзацом першим цього пункту.
При цьому дати вибуття та прибуття на проїзних квитках працівника, вартість яких відшкодовується, повинні бути в межах періоду щорічної відпустки, зазначеного у наказі закордонної дипломатичної установи України (для працівника апарату військових аташе - згідно з наказом уповноваженого органу Міноборони) про таку щорічну відпустку.
У разі коли строки від'їзду в Україну (прямування у відпустку) і у зворотному напрямку (повернення з відпустки) працівника дипломатичної служби та членів його сім'ї не збігаються, відшкодування такому працівнику витрат за придбані проїзні квитки членам його сім'ї здійснюється закордонною дипломатичною установою України (працівнику апарату військових аташе - керівником апарату військових аташе) один раз у поточному календарному році після повернення працівника та членів його сім'ї з України до держави акредитації на підставі підтвердних документів.
У разі коли член сім'ї працівника дипломатичної служби протягом 12 місяців підряд фактично не перебуває загалом понад 183 календарних днів за місцем довготермінового відрядження працівника дипломатичної служби, оплата витрат за придбані проїзні квитки не здійснюється.
У разі затримки в дорозі під час повернення з відпустки працівника дипломатичної служби у зв'язку з форс-мажорними обставинами (обставинами непереборної сили) такому працівнику надаються невикористані дні додаткової та/або щорічної відпустки на кількість днів затримки у дорозі на підставі його заяви. У разі відмови або коли працівник дипломатичної служби повністю використав усі дні додаткової та/або щорічної відпустки або не має права на додаткову відпустку, дні затримки в дорозі вважаються днями перебування у дорозі, при цьому нарахування йому норми компенсаційних виплат разом з установленими до них надбавками за цей період не здійснюється.
У рік направлення працівника дипломатичної служби у довготермінове відрядження та рік завершення його довготермінового відрядження, крім випадків дострокового відкликання, передбачених пунктами 1, 2 і 3 частини першої статті 19 Закону України “Про дипломатичну службу”, оплата витрат на проїзд в Україну відповідно до абзаців першого - п'ятого цього пункту не здійснюється.
У разі коли направлення членів сім'ї працівника дипломатичної служби за місцем його довготермінового відрядження або завершенням їх перебування за місцем довготермінового відрядження такого працівника не збігається із строками, зазначеними в абзаці сьомому цього пункту, і таким членам сім'ї за рахунок бюджетних асигнувань оплачені витрати на проїзд до місця призначення, оплата витрат на проїзд в Україну відповідно до абзаців першого - четвертого цього пункту таким членам сім'ї не здійснюється.
{Пункт 51 в редакції Постанови КМ № 1785 від 31.12.2025}
52. Оплата витрат на проїзд дітей працівника дипломатичної служби, які перебувають разом із ним у довготерміновому відрядженні, або дітям іншого з подружжя, які перебувають разом із подружжям у довготерміновому відрядженні, у випадках, передбачених пунктом 41 цього Порядку, здійснюється до досягнення ними 18-річного віку.
{Пункт 52 в редакції Постанови КМ № 1785 від 31.12.2025}
53. Якщо день перетинання кордону України не збігається з днем прибуття працівника дипломатичної служби до місця його довготермінового відрядження, то за час перебування в дорозі, але не більш як за дві доби підряд з дня виїзду, працівнику дипломатичної служби відшкодовуються суми добових витрат та витрати на наймання житлового приміщення відповідно до постанови Кабінету Міністрів України від 2 лютого 2011 р. № 98.
{Абзац перший пункту 53 в редакції Постанови КМ № 1785 від 31.12.2025}
Якщо протягом доби працівник дипломатичної служби під час направлення у довготермінове відрядження або повернення з нього у зв'язку із завершенням довготермінового відрядження перетинає кордон кількох держав, то добові витрати за час перебування у дорозі відшкодовуються у розмірі середнього арифметичного від сум, установлених для таких держав, округленого до цілого числа.
Якщо під час направлення у довготермінове відрядження або повернення з нього у зв'язку із завершенням довготермінового відрядження з працівником дипломатичної служби прямують члени сім'ї, то у разі проживання під час перебування в дорозі у житлових приміщеннях такому працівнику відшкодовуються витрати у розмірі 150 відсотків граничних сум витрат на наймання житлового приміщення, установлених постановою Кабінету Міністрів України від 2 лютого 2011 р. № 98.
{Абзац третій пункту 53 із змінами, внесеними згідно з Постановою КМ № 1785 від 31.12.2025}
У разі коли день виїзду працівника дипломатичної служби до місця призначення збігається з днем прибуття, витрати, передбачені абзацами першим - п'ятим цього пункту, не відшкодовуються.
{Абзац четвертий пункту 53 із змінами, внесеними згідно з Постановою КМ № 1785 від 31.12.2025}
54. У разі переведення працівника дипломатичної служби у порядку ротації з однієї закордонної дипломатичної установи України до іншої оплата вартості проїзних квитків, найму житлового приміщення за час перебування в дорозі та інших витрат, пов'язаних з таким переведенням, здійснюється закордонною дипломатичною установою України, до якої вибуває працівник дипломатичної служби (для працівників апарату військових аташе - керівником апарату військових аташе), з наступним звітуванням таким працівником перед цією закордонною дипломатичною установою України (для працівників апарату військових аташе - перед керівником апарату військових аташе) про здійснені витрати.
{Абзац перший пункту 54 в редакції Постанови КМ № 1785 від 31.12.2025}
При цьому суми добових витрат та витрат на наймання житлового приміщення за час перебування в дорозі виплачуються у порядку, передбаченому пунктом 53 цього Порядку.
{Абзац третій пункту 54 виключено на підставі Постанови КМ № 1785 від 31.12.2025}
55. Перевезення важкохворих працівників дипломатичної служби та членів їх сімей спеціалізованим медичним транспортом в Україну здійснюється на підставі висновку закладу охорони здоров'я держави акредитації закордонної дипломатичної установи України та/або держав зони відповідальності закордонної дипломатичної установи України про необхідність транспортування спеціалізованим медичним транспортом таких хворих в Україну.
Оплата транспортування спеціалізованим медичним транспортом в Україну важкохворих працівників дипломатичної служби та членів їх сімей, здійснюється за рахунок коштів, передбачених МЗС на функціонування закордонних дипломатичних установ України у законі про Державний бюджет України на відповідний рік, у повному обсязі за погодженням з МЗС (для працівників апарату військових аташе - за рахунок коштів державного бюджету, передбачених на функціонування уповноваженого органу Міноборони).
{Пункт 55 із змінами, внесеними згідно з Постановою КМ № 1785 від 31.12.2025}
56. За рахунок бюджетних асигнувань, передбачених кошторисом закордонної дипломатичної установи України (для працівників апарату військових аташе - за рахунок бюджетних асигнувань, передбачених кошторисом для уповноваженого органу Міноборони), також здійснюється оплата витрат на проїзд (в обох напрямках) працівника дипломатичної служби та членів його сім'ї в Україну у разі смерті рідних по крові або по шлюбу: чоловіка (дружини), батьків (вітчима, мачухи), сина, дочки (пасинка, падчірки), братів, сестер.
{Пункт 56 із змінами, внесеними згідно з Постановою КМ № 1785 від 31.12.2025}
57. У разі евакуації працівника апарату військових аташе та/або членів його сім'ї з території держави, в якій виникла надзвичайна ситуація або існує загроза її виникнення, на територію третьої держави або в Україну працівнику з дозволу уповноваженого органу Міноборони можуть бути оплачені (відшкодовані) витрати, пов'язані з евакуацією (витрати на проїзд, проживання в житлових приміщеннях тощо).
{Порядок доповнено пунктом 57 згідно з Постановою КМ № 1785 від 31.12.2025}
Додаток 1
до постанови Кабінету Міністрів України
від 21 грудня 2020 р. № 1288
РОЗМІР
норм компенсаційних виплат в іноземній валюті на місяць працівникам дипломатичної служби, направленим у довготермінове відрядження
Найменування посади
Розмір норм компенсаційних виплат, відсотків
Надзвичайний і Повноважний Посол України, Глава Місії України при міжнародній організації, Представник України при міжнародній організації, Постійний представник України при міжнародній організації
100
Радник-посланник, заступник Глави місії України при міжнародній організації, заступник Представника України при міжнародній організації, заступник Постійного представника України при міжнародній організації, Генеральний консул України, військовий представник - радник-посланник
95
Аташе з питань оборони, представник Міноборони при закордонній дипломатичній установі України
92
Консул України
90
Радник
89
Консул у консульській установі України
85
Перший секретар, військовий аташе, військово-повітряний аташе, військово-морський аташе, старший помічник представника Міноборони при закордонній дипломатичній установі України при міжнародній організації, заступник військового представника - перший секретар
79
Головний спеціаліст
78
Другий секретар, старший помічник аташе з питань оборони, помічник аташе з питань оборони, віце-консул у консульській установі України
74
Провідний спеціаліст
72
Третій секретар
69
Консульський агент у консульській установі України
67
Аташе, спеціаліст
65
Провідний документознавець, провідний інженер, провідний інспектор, референт, перекладач
62
Документознавець I категорії, інженер I категорії, інспектор І категорії, референт I категорії
59
Завідувач господарства, діловод, документознавець II категорії, інженер II категорії, інспектор ІІ категорії, референт II категорії, підбирач довідкового та інформаційного матеріалу
56
Кухар, черговий комендант
48
Водій автотранспортних засобів, робітник з комплексного обслуговування та ремонту будинків
43
Двірник, прибиральник службових приміщень, підсобний робітник та інші працівники, що виконують функції з обслуговування
33
Додаток 2
до постанови Кабінету Міністрів України
від 21 грудня 2020 р. № 1288
РОЗМІР
надбавок до норм компенсаційних виплат в іноземній валюті на місяць працівникам дипломатичної служби, направленим у довготермінове відрядження
Найменування надбавки
Найменування посади
Розмір надбавки, відсотків
1. За виконання обов'язків за сумісництвом в інших державах, міжнародних організаціях та закордонних дипломатичних установах України
Надзвичайний і Повноважний Посол України, Глава Місії України при міжнародній організації, Представник України при міжнародній організації, Постійний Представник України при міжнародній організації, Генеральний консул України, який за сумісництвом є Представником України при міжнародній організації, Постійним Представником України при міжнародній організації, Главою Місії України при міжнародній організації, головний спеціаліст (фінансові питання), провідний спеціаліст (фінансові питання), спеціаліст (фінансові питання), який виконує обов'язки за сумісництвом додатково в одній закордонній дипломатичній установі України
10
Надзвичайний і Повноважний Посол України, Глава Місії України при міжнародній організації, Представник України при міжнародній організації, Постійний Представник України при міжнародній організації, Генеральний консул України, який за сумісництвом є Представником України при міжнародній організації, Постійним Представником України при міжнародній організації, Главою Місії України при міжнародній організації у двох та більше державах чи міжнародних організаціях, головний спеціаліст (фінансові питання), провідний спеціаліст (фінансові питання), спеціаліст (фінансові питання), який виконує обов'язки за сумісництвом додатково у двох закордонних дипломатичних установах України
12,5
аташе з питань оборони, який виконує обов'язки за сумісництвом в одній державі
5
аташе з питань оборони, який виконує обов'язки за сумісництвом у двох та більше державах
7,5
2. За виконання представницьких функцій іншого з подружжя, який не працює та направлений за місцем довготермінового відрядження працівника дипломатичної служби*
Надзвичайний і Повноважний Посол України, Представник України при міжнародній організації, Постійний представник України при міжнародній організації, Глава Місії України при міжнародній організації
30
Генеральний консул України
15
3. На кожну дитину віком до 18 років, яка направлена за місцем довготермінового відрядження працівника дипломатичної служби**
посада відповідно до штатного розпису закордонної дипломатичної установи України
5
4. За виконання обов'язків керівника закордонної дипломатичної установи України за вакантною посадою відповідно до наказу МЗС
дипломатична посада відповідно до штатного розпису закордонної дипломатичної установи України
5
5. У зв'язку з перебуванням у державах, де склалася надзвичайна ситуація, що загрожує особистій безпеці та здоров'ю, з визначенням строку дії такої надбавки
посада відповідно до штатного розпису закордонної дипломатичної установи України
10
6. У зв'язку з перебуванням у державах, де ведуться бойові дії, на час перебування на території цих держав***
посада відповідно до штатного розпису закордонної дипломатичної установи України
50
__________
* Надбавка за виконання представницьких функцій іншого з подружжя, який не працює та направлений за місцем довготермінового відрядження працівника дипломатичної служби, виплачується у разі перебування такого подружжя за місцем довготермінового відрядження працівника дипломатичної служби протягом року загалом не менше ніж 183 календарних дні.
** Надбавка на кожну дитину віком до 18 років, яка на підставі наказу МЗС направлена за місцем довготермінового відрядження працівника дипломатичної служби, виплачується для утримання дітей такого працівника або іншого з подружжя. Виплата надбавки припиняється на підставі наказу закордонної дипломатичної установи України (для працівників апарату військових аташе на підставі наказу уповноваженого органу Міноборони) з дня відкликання працівника дипломатичної служби з довготермінового відрядження або остаточного завершення перебування дитини віком до 18 років за місцем довготермінового відрядження такого працівника на підставі наказу МЗС.
У разі одночасного проходження дипломатичної служби членами однієї сім'ї (подружжям) у закордонних дипломатичних установах України, розташованих в одному місті держави акредитації, надбавка на кожну дитину віком до 18 років виплачується лише одному з працюючих членів сім'ї - працівників закордонної дипломатичної установи України, посада якого передбачає вищу норму компенсаційних виплат в іноземній валюті.
*** Держави, віднесені до категорії Е Класифікатора складності проходження служби Комісії з міжнародної цивільної служби Організації Об'єднаних Націй, а також окремі міста держав, що віднесені до зазначеної категорії та в яких розміщені закордонні дипломатичні установи України.
{Додаток 2 із змінами, внесеними згідно з Постановою КМ № 1785 від 31.12.2025}
ЗАТВЕРДЖЕНО
постановою Кабінету Міністрів України
від 21 грудня 2020 р. № 1288
ПЕРЕЛІК
постанов Кабінету Міністрів України, що втратили чинність
1. Постанова Кабінету Міністрів України від 1 вересня 1992 р. № 518 “Про норми забезпечення житловою площею працівників дипломатичних установ України за кордоном”.
2. Постанова Кабінету Міністрів України від 17 квітня 2019 р. № 332 “Про упорядкування здійснення компенсаційних виплат в іноземній валюті та оплати інших витрат працівникам дипломатичної служби України, направленим у довготермінове відрядження” (Офіційний вісник України, 2019 р., № 34, ст. 1212).
3. Постанова Кабінету Міністрів України від 27 грудня 2019 р. № 1131 “Про внесення зміни до пункту 21 Порядку здійснення компенсаційних виплат в іноземній валюті та оплати інших витрат працівникам дипломатичної служби України, направленим у довготермінове відрядження” (Офіційний вісник України, 2020 р., № 3, ст. 164).
4. Постанова Кабінету Міністрів України від 27 травня 2020 р. № 406 “Про внесення змін до постанови Кабінету Міністрів України від 17 квітня 2019 р. № 332” (Офіційний вісник України, 2020 р., № 45, ст. 1434).