КАБІНЕТ МІНІСТРІВ УКРАЇНИ
ПОСТАНОВА
від 22 серпня 2023 р. № 893
Київ
Деякі питання надання компенсації фактичних витрат за облаштування робочих місць/місць провадження господарської діяльності/незалежної професійної діяльності для осіб з інвалідністю
{Назва Постанови в редакції Постанови КМ № 273 від 21.02.2025}
{Із змінами, внесеними згідно з Постановами КМ
№ 273 від 21.02.2025
№ 610 від 27.05.2025
№ 1403 від 29.10.2025
№ 1442 від 07.11.2025
№ 40 від 07.01.2026}
Відповідно до абзацу п'ятнадцятого частини другої статті 7 Закону України “Про загальнообов'язкове державне соціальне страхування на випадок безробіття”, пункту 8 частини першої статті 24 Закону України “Про зайнятість населення” Кабінет Міністрів України постановляє:
1. Установити, що до переліку (видів) соціальних послуг у сфері зайнятості належить надання компенсації фактичних витрат за облаштування робочих місць/місць провадження господарської діяльності/незалежної професійної діяльності для осіб з інвалідністю.
{Пункт 1 із змінами, внесеними згідно з Постановою КМ № 273 від 21.02.2025}
2. Затвердити Порядок надання компенсації фактичних витрат за облаштування робочих місць/місць провадження господарської діяльності/незалежної професійної діяльності для осіб з інвалідністю, що додається.
{Пункт 2 із змінами, внесеними згідно з Постановою КМ № 273 від 21.02.2025}
3. Державному центру зайнятості подавати щомісяця Міністерству економіки інформацію про стан виконання Порядку, затвердженого цією постановою, та здійснювати оприлюднення результатів на власному офіційному веб-сайті.
Прем'єр-міністр України
Д. ШМИГАЛЬ
Інд. 73
ЗАТВЕРДЖЕНО
постановою Кабінету Міністрів України
від 22 серпня 2023 р. № 893
(в редакції постанови Кабінету Міністрів України
від 21 лютого 2025 р. № 273)
ПОРЯДОК
надання компенсації фактичних витрат за облаштування робочих місць/місць провадження господарської діяльності/ незалежної професійної діяльності для осіб з інвалідністю
1. Цей Порядок визначає умови, механізм, розміри та строки виплати роботодавцям, фізичним особам - підприємцям, які є особами з інвалідністю, особам, які провадять незалежну професійну діяльність і є особами з інвалідністю (далі - заявник), компенсації фактичних витрат за облаштування робочих місць/місць провадження господарської діяльності/незалежної професійної діяльності (далі - діяльність) для осіб з інвалідністю.
2. Терміни, що вживаються у цьому Порядку, мають таке значення:
дата працевлаштування/виходу на роботу - дата початку роботи, зазначена в наказі (розпорядженні) про прийняття/вихід на роботу або в трудовому договорі, або зазначена в реєстрі застрахованих осіб Державного реєстру загальнообов'язкового державного соціального страхування, з якої фактично працівник приступив до роботи;
компенсація фактичних витрат за облаштування робочого місця/місця провадження діяльності (далі - компенсація) - відшкодування заявнику фактичних витрат за облаштування робочого місця/місця провадження діяльності для особи з інвалідністю в розмірі не вище граничного розміру компенсації, встановленого цим Порядком;
облаштування робочого місця/місця провадження діяльності для особи з інвалідністю - комплекс заходів та засобів, вжитих заявником для адаптації та розумного пристосування робочого місця/місця провадження діяльності для особи з інвалідністю з урахуванням індивідуальних функціональних можливостей такої особи, зумовлених інвалідністю;
регіональні центри зайнятості - обласні та Київський міський центри зайнятості;
центри зайнятості - філії регіональних центрів зайнятості, а також міські, районні, міськрайонні центри зайнятості (до їх припинення) Державної служби зайнятості.
Терміни “роботодавець”, “фізична особа - підприємець” та “незалежна професійна діяльність” вживаються у значенні, наведеному в Податковому кодексі України, термін “особа з інвалідністю” - у значенні, наведеному в Законі України “Про основи соціальної захищеності осіб з інвалідністю в Україні”, термін “незначна державна допомога” - у значенні, наведеному в Законі України “Про державну допомогу суб'єктам господарювання”, термін “застрахована особа” - у значенні, наведеному в Законі України “Про збір та облік єдиного внеску на загальнообов'язкове державне соціальне страхування”, термін “робоче місце” - у значенні, наведеному в Законі України “Про зайнятість населення”.
3. Компенсація надається заявникам, які з дня набрання чинності постановою Кабінету Міністрів України від 21 лютого 2025 р. № 273 “Про внесення змін до постанови Кабінету Міністрів України від 22 серпня 2023 р. № 893” виконали одну з таких умов:
облаштували робоче місце для особи з інвалідністю I або II групи, яка є застрахованою особою (далі - особа з інвалідністю), яку працевлаштовано;
облаштували робоче місце для працівника, який вийшов на роботу у зв'язку із звільненням з військової служби у запас/відставку на збережене місце роботи, посаду відповідно до частини третьої статті 119 Кодексу законів про працю України, та/або якого переведено за його згодою на іншу посаду в цього роботодавця і який є особою з інвалідністю;
облаштували власне місце провадження діяльності - якщо заявником є особа з інвалідністю, яка розпочала або після звільнення з військової служби у запас/відставку продовжила свою діяльність як фізична особа - підприємець або фізична особа, яка провадить незалежну професійну діяльність.
4. Джерелами фінансування компенсації є кошти Фонду загальнообов'язкового державного соціального страхування на випадок безробіття (далі - Фонд) та інші джерела, не заборонені законодавством.
Фінансування компенсації здійснюється в межах коштів, передбачених на такі цілі в бюджеті Фонду.
Компенсація надається з урахуванням положень Закону України “Про державну допомогу суб'єктам господарювання”.
Сума компенсації та допомоги за будь-якими іншими напрямами державної підтримки та/або допомоги (незалежно від її видів та джерел) сукупно не може перевищувати суму незначної державної допомоги, визначену Законом України “Про державну допомогу суб'єктам господарювання”.
Заявник, який має намір отримати компенсацію, надає центру зайнятості відомості про сукупний розмір незначної державної допомоги, отриманої ним протягом останніх трьох років, її форму та мету.
5. Компенсація надається регіональним центром зайнятості заявнику за облаштування робочого місця/місця провадження діяльності для особи з інвалідністю.
Компенсація надається за придбаний (придбані) заявником допоміжний засіб (допоміжні засоби) для облаштування робочого місця/місця провадження діяльності для особи з інвалідністю, перелік яких визначено в додатку 1.
6. Компенсація виплачується в розмірі фактичних витрат заявника за облаштування робочого місця/місця провадження діяльності для особи з інвалідністю, але не вище граничного розміру компенсації, встановленого абзацом другим цього пункту.
Граничний розмір компенсації не може перевищувати 15 розмірів мінімальної заробітної плати, встановленої законом на день прийняття рішення про надання компенсації, для осіб з інвалідністю I групи, 10 розмірів мінімальної заробітної плати - для осіб з інвалідністю II групи.
7. Компенсація надається регіональним центром зайнятості за зверненням заявника.
Для отримання компенсації заявник подає центру зайнятості за місцем провадження його діяльності заяву про надання компенсації фактичних витрат за облаштування робочого місця/місця провадження діяльності для особи з інвалідністю (далі - заява) за формою згідно з додатком 2 (для роботодавців) або заяву про надання компенсації фактичних витрат за облаштування місця провадження діяльності для особи з інвалідністю за формою згідно з додатком 3 (для фізичних осіб - підприємців, які є особами з інвалідністю, та осіб з інвалідністю, які провадять незалежну професійну діяльність) та документи/інформацію, передбачені цим пунктом та/або зазначені в заяві, які подаються та обробляються з дотриманням вимог Закону України “Про захист персональних даних”.
Заява подається заявником протягом 180 календарних днів з дати:
працевлаштування/виходу на роботу особи з інвалідністю;
державної реєстрації фізичної особи - підприємця;
взяття на облік платника податків, відомості щодо якого не підлягають включенню до Єдиного державного реєстру юридичних осіб, фізичних осіб - підприємців та громадських формувань (особи з інвалідністю, яка провадить незалежну професійну діяльність);
продовження особою з інвалідністю після звільнення з військової служби у запас/відставку діяльності як фізичної особи - підприємця або особи, яка провадить незалежну професійну діяльність.
Заява може подаватися:
у паперовій формі - безпосередньо до центру зайнятості;
{Абзац дев'ятий пункту 7 із змінами, внесеними згідно з Постановою КМ № 40 від 07.01.2026}
в електронній формі:
засобами офіційного веб-сайту Державного центру зайнятості;
{Абзац одинадцятий пункту 7 із змінами, внесеними згідно з Постановою КМ № 1403 від 29.10.2025; в редакції Постанови КМ № 40 від 07.01.2026}
{Абзац дванадцятий пункту 7 виключено на підставі Постанови КМ № 40 від 07.01.2026}
за допомогою технічних засобів електронних комунікацій шляхом надсилання заяви з накладенням кваліфікованого електронного підпису або удосконаленого електронного підпису, що базується на кваліфікованому сертифікаті електронного підпису, на офіційну адресу електронної пошти відповідного центру зайнятості;
засобами Єдиного державного вебпорталу електронних послуг (далі - Портал Дія) (за наявності технічної можливості).
У разі подання засобами Порталу Дія або засобами офіційного веб-сайту Державного центру зайнятості заява формується в довільній формі, придатній для сприйняття її змісту, відповідно до інформації та відомостей, визначених у додатку 2 (для роботодавців) або в додатку 3 (для фізичних осіб - підприємців, які є особами з інвалідністю, та осіб з інвалідністю, які провадять незалежну професійну діяльність).
{Абзац п'ятнадцятий пункту 7 із змінами, внесеними згідно з Постановами КМ № 1403 від 29.10.2025, № 40 від 07.01.2026}
На сформовану заяву та додані до неї скановані копії, фотокопії документів накладається кваліфікований електронний підпис або удосконалений електронний підпис, що базується на кваліфікованому сертифікаті електронного підпису, або віддалений кваліфікований електронний підпис “Дія. Підпис” (“Дія ID”) заявника.
{Абзац шістнадцятий пункту 7 із змінами, внесеними згідно з Постановою КМ № 40 від 07.01.2026}
{Абзац сімнадцятий пункту 7 виключено на підставі Постанови КМ № 40 від 07.01.2026}
До заяви заявник додає:
роботодавець - засвідчену ним копію наказу (розпорядження) про прийняття на роботу або примірник трудового договору (не подається в разі наявності відомостей про трудову діяльність в реєстрі застрахованих осіб Державного реєстру загальнообов'язкового державного соціального страхування); засвідчену копію наказу (розпорядження) про вихід на роботу працівника у зв'язку із звільненням з військової служби у запас/відставку на збережене місце роботи, посаду відповідно до частини третьої статті 119 Кодексу законів про працю України та/або якого переведено за його згодою на іншу посаду в цього роботодавця (подається роботодавцем у разі облаштування робочого місця для працівника з числа осіб з інвалідністю, який вийшов на роботу у зв'язку із звільненням з військової служби у запас/відставку на збережене місце роботи, посаду відповідно до частини третьої статті 119 Кодексу законів про працю України та/або якого переведено за його згодою на іншу посаду в цього роботодавця);
засвідчену заявником копію документа, що підтверджує придбання ним допоміжного засобу (допоміжних засобів) для облаштування робочого місця/місця провадження діяльності для особи з інвалідністю (договір, рахунок-фактура (рахунок, квитанція, накладна тощо);
відомості про діяльність, а також про всю незначну державну допомогу, отриману заявником протягом останніх трьох років, її форму та мету.
Вимоги до відомостей про діяльність заявника, який має намір отримати компенсацію, та порядок їх подання визначаються Державним центром зайнятості з урахуванням вимог щодо подання та оформлення повідомлень про нову державну допомогу, встановлених Антимонопольним комітетом.
Інформація, зазначена в заяві та в додатках до неї, передбачених цим пунктом, подається та обробляється на всіх етапах з дотриманням вимог Закону України “Про захист персональних даних”.
Під час формування заяви отримується/підтверджується на Порталі Дія інформація з таких державних електронних інформаційних ресурсів:
{Абзац двадцять четвертий пункту 7 із змінами, внесеними згідно з Постановами КМ № 1403 від 29.10.2025, № 40 від 07.01.2026}
з Єдиного державного демографічного реєстру через єдину інформаційну систему МВС - відомості про унікальний номер запису в зазначеному Реєстрі, серію (за наявності) та номер паспорта громадянина України, відомості про дату та орган, що здійснив видачу паспорта громадянина України, строк дії (за наявності);
з Державного реєстру фізичних осіб - платників податків - відомості щодо підтвердження відповідності даних реєстраційного номера облікової картки платника податків;
з Єдиного державного реєстру юридичних осіб, фізичних осіб - підприємців та громадських формувань - відомості про фізичних осіб - підприємців, юридичних осіб;
з Єдиної інформаційної системи соціальної сфери - відомості про осіб з інвалідністю.
Інформація, що міститься в державних електронних інформаційних ресурсах, отримується/підтверджується шляхом електронної інформаційної взаємодії.
Інша інформація, необхідна для прийняття рішення про надання/відмову в наданні компенсації, отримується Державним центром зайнятості з державного електронного інформаційного ресурсу Пенсійного фонду України - реєстру застрахованих осіб Державного реєстру загальнообов'язкового державного соціального страхування шляхом електронної інформаційної взаємодії.
У разі відсутності/непідтвердження даних у державних інформаційних ресурсах засобами Порталу Дія до заяви додаються скановані копії, фотокопії необхідних документів.
{Абзац тридцять перший пункту 7 із змінами, внесеними згідно з Постановами КМ № 1403 від 29.10.2025, № 40 від 07.01.2026}
Електронна інформаційна взаємодія, передбачена цим Порядком, здійснюється з використанням засобів системи електронної взаємодії державних електронних інформаційних ресурсів “Трембіта” з дотриманням вимог Законів України “Про електронну ідентифікацію та електронні довірчі послуги”, “Про захист персональних даних”, “Про публічні електронні реєстри”, “Про захист інформації в інформаційно-комунікаційних системах”.
У разі відсутності технічної можливості передачі даних з використанням системи електронної взаємодії державних електронних інформаційних ресурсів “Трембіта” електронна інформаційна взаємодія між суб'єктами електронної взаємодії може здійснюватися з використанням інших інформаційно-комунікаційних систем із застосуванням у них відповідних комплексних систем захисту інформації з підтвердженою відповідністю за результатами державної експертизи в порядку, встановленому законодавством.
Обсяг та структура даних, якими обмінюються суб'єкти електронної взаємодії через програмні інтерфейси електронних інформаційних ресурсів (сервіси), визначаються договорами про інформаційну взаємодію, укладеними відповідно до Порядку електронної (технічної та інформаційної) взаємодії, затвердженого постановою Кабінету Міністрів України від 8 вересня 2016 р. № 606 “Деякі питання електронної взаємодії електронних інформаційних ресурсів” (Офіційний вісник України, 2016 р., № 73, ст. 2455; 2021 р., № 52, ст. 3216; 2023 р., № 11, ст. 721).
8. Компенсація не надається з таких підстав:
1) заявник має заборгованість/податковий борг:
із сплати страхових внесків на загальнообов'язкове державне пенсійне страхування;
з виплати заробітної плати;
з податків, зборів, платежів, контроль за справлянням яких покладено на податкові органи, до державного та/або місцевого бюджетів та/або заборгованості з єдиного внеску на загальнообов'язкове державне соціальне страхування (далі - єдиний внесок) станом на 1 число місяця, що передує місяцю, в якому подано заяву;
2) станом на дату подання заяви до заявника застосовуються судові процедури банкрутства (неплатоспроможності), передбачені Кодексом України з процедур банкрутства, або він перебуває у стадії ліквідації;
3) станом на дату подання заяви сума компенсації та допомоги за будь-якими іншими напрямами державної підтримки та/або допомоги (незалежно від її видів та джерел) сукупно перевищує суму незначної державної допомоги;
4) особа з інвалідністю станом на дату її працевлаштування на умовах цього Порядку або на дату державної реєстрації фізичної особи - підприємця, або на дату взяття на облік платника податків, відомості щодо якого не підлягають включенню до Єдиного державного реєстру юридичних осіб, фізичних осіб - підприємців та громадських формувань (особа, яка провадить незалежну професійну діяльність), не була застрахованою особою;
5) станом на дату подання заяви за особу з інвалідністю така компенсація вже була виплачена/виплачується цьому або іншому заявникові;
6) особа з інвалідністю протягом 180 календарних днів, що передують дню її працевлаштування відповідно до вимог цього Порядку, перебувала у трудових відносинах із заявником;
7) заявник подав заяву після закінчення 180 календарних днів з дати працевлаштування/виходу на роботу особи з інвалідністю або державної реєстрації фізичної особи - підприємця, або взяття на облік платника податків, відомості щодо якого не підлягають включенню до Єдиного державного реєстру юридичних осіб, фізичних осіб - підприємців та громадських формувань (особи, яка провадить незалежну професійну діяльність), продовження після звільнення з військової служби у запас/відставку діяльності як фізична особа - підприємець або особа, яка провадить незалежну професійну діяльність;
8) подання заявником неповного пакета документів, передбачених пунктом 7 цього Порядку;
9) надання заявником до заяви неякісної копії (сканованої копії, фотокопії) документів, передбачених пунктом 7 цього Порядку;
10) подання заявником недостовірної інформації, зазначеної в заяві, та/або недостовірних документів, передбачених пунктом 7 цього Порядку, та/або підтвердження факту невідповідності заявника або особи з інвалідністю вимогам цього Порядку;
11) заявник станом на дату подання заяви фактично перебуває та провадить свою діяльність на тимчасово окупованих Російською Федерацією територіях України та територіях активних бойових дій, включених до переліку територій, на яких ведуться (велися) бойові дії або тимчасово окупованих Російською Федерацією, затвердженого Мінреінтеграції, та для яких не визначена дата завершення бойових дій або тимчасової окупації;
12) заявник станом на дату подання заяви провадить діяльність на території Російської Федерації та/або Республіки Білорусь;
13) заявника станом на дату подання заяви віднесено до юридичних або фізичних осіб, до яких застосовуються спеціальні економічні та інші обмежувальні заходи (санкції) відповідними рішеннями Ради національної безпеки і оборони України, введеними в дію указами Президента України, щодо застосування персональних (спеціальних) економічних та інших обмежувальних заходів (санкцій) відповідно до Закону України “Про санкції”;
14) придбаний (придбані) заявником допоміжний засіб (допоміжні засоби) для облаштування робочого місця/місця провадження діяльності для особи з інвалідністю не визначено переліком згідно з додатком 1;
15) особі не встановлено інвалідність I або II групи станом на дату працевлаштування або на дату державної реєстрації фізичної особи - підприємця, або на дату взяття на облік платника податків, відомості щодо якого не підлягають включенню до Єдиного державного реєстру юридичних осіб, фізичних осіб - підприємців та громадських формувань (особи, яка провадить незалежну професійну діяльність);
16) особі не встановлено інвалідність I або II групи на дату виходу на роботу чи протягом 180 календарних днів з дати виходу на роботу на збережене місце, посаду у зв'язку із звільненням з військової служби у запас/відставку відповідно до частини третьої статті 119 Кодексу законів про працю України та/або якого переведено за його згодою на іншу посаду в цього роботодавця, або з дати чи протягом 180 календарних днів з дати продовження особою провадження діяльності як фізичної особи - підприємця або провадження незалежної професійної діяльності після звільнення з військової служби у запас/відставку;
17) придбання заявником допоміжного засобу (допоміжних засобів) для облаштування робочого місця/місця провадження діяльності для особи з інвалідністю раніше дати працевлаштування/виходу на роботу особи з інвалідністю;
18) заявник з числа підприємств, організацій громадських об'єднань осіб з інвалідністю отримав фінансову допомогу на поворотній та безповоротній основі для технічного оснащення діючих робочих місць для працевлаштування осіб з інвалідністю відповідно до Порядку використання суми адміністративно-господарських санкцій та пені за невиконання нормативу робочих місць для працевлаштування осіб з інвалідністю, що надійшли до державного бюджету, затвердженого постановою Кабінету Міністрів України від 31 січня 2007 р. № 70 “Деякі питання реалізації норм Законів України “Про основи соціальної захищеності осіб з інвалідністю в Україні” та “Про зайнятість населення” (Офіційний вісник України, 2007 р., № 8, ст. 282; 2019 р., № 32, ст. 1158), - із змінами, внесеними постановою Кабінету Міністрів України від 27 травня 2025 р. № 610;
{Пункт 8 доповнено новим абзацом згідно з Постановою КМ № 610 від 27.05.2025}
19) отримання заявником грошової компенсації за переобладнання (пристосування) транспортних засобів для керування особами з інвалідністю внаслідок війни відповідно до постанови Кабінету Міністрів України від 7 листопада 2025 р. № 1442 “Деякі питання реалізації експериментального проекту щодо призначення і виплати грошової компенсації за переобладнання (пристосування) транспортних засобів для керування особами з інвалідністю внаслідок війни”.
{Пункт 8 доповнено новим абзацом згідно з Постановою КМ № 1442 від 07.11.2025}
Положення підпунктів 6 і 15 цього пункту не застосовуються в разі облаштування робочого місця для працівника з числа осіб з інвалідністю, який вийшов на роботу у зв'язку із звільненням з військової служби у запас/відставку на збережене місце роботи, посаду відповідно до частини третьої статті 119 Кодексу законів про працю України та/або якого переведено за його згодою на іншу посаду в цього роботодавця.
9. Інформація про відсутність/наявність у заявника податкового боргу з податків, зборів та інших платежів, контроль за справлянням яких покладено на податкові органи, до державного і місцевого бюджетів та/або заборгованості з єдиного внеску визначається в порядку електронної інформаційної взаємодії між електронними інформаційними ресурсами Державного центру зайнятості та ДПС.
У разі відсутності технічної можливості підтвердження інформації, визначеної абзацом першим цього пункту, зокрема запровадження електронної інформаційної взаємодії, інформація про відсутність у заявника заборгованості підтверджується ним шляхом надання до центру зайнятості довідки про відсутність заборгованості з платежів, контроль за справлянням яких покладено на податкові органи.
Інформація про відсутність/наявність у заявника заборгованості із сплати страхових внесків на загальнообов'язкове державне пенсійне страхування, трудові відносини з працевлаштованою особою визначається в порядку електронної інформаційної взаємодії між електронними інформаційними ресурсами Державного центру зайнятості та Пенсійного фонду України.
У разі відсутності технічної можливості підтвердження інформації, визначеної абзацом третім цього пункту, в порядку електронної інформаційної взаємодії між суб'єктами електронної взаємодії, зокрема до запровадження такого порядку, Пенсійний фонд України на запит центру зайнятості або заявника протягом п'яти робочих днів з дня отримання такого запиту надає відповідну інформацію в паперовій або електронній формі (з накладенням кваліфікованого електронного підпису або удосконаленого електронного підпису, що базується на кваліфікованому сертифікаті електронного підпису).
Інформація про відсутність/наявність у заявника заборгованості з виплати заробітної плати зазначається ним у заяві.
Для визначення та підтвердження відомостей про осіб з інвалідністю, зазначених заявником у заяві, можуть використовуватися відомості централізованого банку даних з проблем інвалідності (за наявності технічної можливості).
У разі відсутності необхідної інформації про осіб з інвалідністю, зазначених заявником у заяві, у відомостях централізованого банку даних з проблем інвалідності або технічної можливості підтвердження такої інформації з централізованого банку даних з проблем інвалідності заявник подає скановану копію або фотокопію документа, що підтверджує наявність в особи інвалідності I або II групи (документи, які підтверджують інвалідність: медичний висновок про дитину з інвалідністю віком до 18 років за формою, затвердженою МОЗ, довідка з акта огляду медико-соціальною експертною комісією за формою, затвердженою МОЗ, витяг з рішення експертної команди з оцінювання повсякденного функціонування особи, посвідчення, яке підтверджує відповідний статус, або пенсійне посвідчення чи посвідчення, що підтверджує призначення соціальної допомоги відповідно до Законів України “Про державну соціальну допомогу особам з інвалідністю з дитинства та дітям з інвалідністю”, “Про державну соціальну допомогу особам, які не мають права на пенсію, та особам з інвалідністю”, в яких зазначено групу та причину інвалідності, або довідки для отримання пільг особами з інвалідністю, які не мають права на пенсію чи соціальну допомогу, за формою, затвердженою Мінсоцполітики). Зазначена інформація подається та обробляється на всіх етапах з дотриманням вимог Закону України “Про захист персональних даних”.
{Абзац сьомий пункту 9 із змінами, внесеними згідно з Постановою КМ № 40 від 07.01.2026}
Інформація про застосування до заявника судових процедур банкрутства (неплатоспроможності), передбачених Кодексом України з процедур банкрутства, або перебування у стадії ліквідації визначається на підставі даних Єдиного державного реєстру юридичних осіб, фізичних осіб - підприємців та громадських формувань шляхом електронної інформаційної взаємодії.
{Абзац восьмий пункту 9 із змінами, внесеними згідно з Постановою КМ № 40 від 07.01.2026}
Інформація, передбачена абзацом третім цього пункту, та/або відомості централізованого банку даних з проблем інвалідності (за наявності технічної можливості) додаються до пакета документів, передбачених пунктом 7 цього Порядку.
Інформація про підтвердження факту державної реєстрації фізичної особи - підприємця чи факту провадження діяльності як фізичної особи - підприємця заявника визначається на підставі даних Єдиного державного реєстру юридичних осіб, фізичних осіб - підприємців та громадських формувань шляхом електронної інформаційної взаємодії.
{Абзац десятий пункту 9 із змінами, внесеними згідно з Постановою КМ № 40 від 07.01.2026}
Відомості про отримання заявником із числа підприємств, організацій громадських об'єднань осіб з інвалідністю фінансової допомоги на поворотній та безповоротній основі для технічного оснащення діючих робочих місць для працевлаштування осіб з інвалідністю відповідно до Порядку використання суми адміністративно-господарських санкцій та пені за невиконання нормативу робочих місць для працевлаштування осіб з інвалідністю, що надійшли до державного бюджету, затвердженого постановою Кабінету Міністрів України від 31 січня 2007 р. № 70, отримуються в порядку електронної інформаційної взаємодії (за наявності технічної можливості) між Єдиною інформаційною системою соціальної сфери та інформаційно-аналітичною системою Державного центру зайнятості.
{Пункт 9 доповнено абзацом згідно з Постановою КМ № 610 від 27.05.2025}
У разі відсутності технічної можливості підтвердження інформації, визначеної абзацом одинадцятим цього пункту, в порядку електронної інформаційної взаємодії між суб'єктами електронної взаємодії, зокрема до запровадження такого порядку, Фонд соціального захисту осіб з інвалідністю на запит центру зайнятості протягом п'яти робочих днів з дня отримання такого запиту надає відповідну інформацію в паперовій або електронній формі (з накладенням кваліфікованого електронного підпису або удосконаленого електронного підпису, що базується на кваліфікованому сертифікаті електронного підпису).
{Пункт 9 доповнено абзацом згідно з Постановою КМ № 610 від 27.05.2025}
10. Рішення про надання або відмову в наданні компенсації приймається регіональним центром зайнятості відповідно до пункту 8 цього Порядку протягом 10 робочих днів з дня подання документів, передбачених пунктом 7 цього Порядку.
Рішення про надання або відмову в наданні компенсації оформляється наказом регіонального центру зайнятості.
У разі подання неповного пакета документів, передбачених пунктом 7 цього Порядку, центр зайнятості у строки, передбачені абзацом першим цього пункту, повідомляє про це заявнику. Після доповнення або доопрацювання таких документів заявник має право повторно звернутися до центру зайнятості протягом п'яти робочих днів з дня отримання повідомлення центру зайнятості.
У разі повторного подання заявником документів, передбачених пунктом 7 цього Порядку, після їх доповнення або доопрацювання рішення про надання або відмову в наданні компенсації приймається регіональним центром зайнятості протягом п'яти робочих днів з дня повторного подання заявником документів відповідно до вимог цього Порядку.
Регіональний центр зайнятості протягом трьох робочих днів з дати прийняття рішення про надання/відмову в наданні компенсації надсилає заявникові на зазначену в заяві адресу електронної пошти або (за наявності технічної можливості) засобами офіційного веб-сайту Державного центру зайнятості, або за допомогою мобільного додатка Державної служби зайнятості відповідну інформацію, зокрема з обґрунтуванням причин відмови.
У разі подання заяви засобами Порталу Дія регіональний центр зайнятості протягом трьох робочих днів повідомляє заявникові засобами Порталу Дія про рішення щодо надання/відмови в наданні компенсації із зазначенням підстав відмови.
11. Регіональний центр зайнятості здійснює перерахування коштів заявникові на його банківський рахунок, зазначений у заяві, протягом п'яти робочих днів після зарахування коштів на рахунок регіонального центру зайнятості.
У разі зміни місця провадження діяльності заявника компенсацію виплачує регіональний центр зайнятості, що розпочав її виплату.
12. Заявник в установленому законодавством порядку несе відповідальність за достовірність інформації, зазначеної ним у заяві, та поданих ним документів.
У разі підтвердження факту подання заявником недостовірної інформації чи недостовірних документів та/або підтвердження факту невідповідності заявника або особи з інвалідністю вимогам цього Порядку, зокрема за результатами здійсненої Мінфіном верифікації компенсації відповідно до Закону України “Про верифікацію та моніторинг державних виплат” після прийняття регіональним центром зайнятості рішення щодо надання компенсації, таке рішення скасовується, а кошти, виплачені заявникові, повертаються ним до Фонду добровільно або на підставі рішення суду.
13. Центр зайнятості здійснює моніторинг закріплення на робочому місці/місці провадження діяльності особи з інвалідністю протягом шести місяців з дати виплати компенсації в порядку, визначеному Державним центром зайнятості.
14. Під час воєнного стану положення абзаців третього - п'ятого пункту 4, абзаців двадцять першого та двадцять другого пункту 7, підпункту 3 пункту 8 цього Порядку не застосовуються.
15. Спори, що виникають з питань надання компенсації, розглядаються Державним центром зайнятості або в установленому законодавством порядку.
{Порядок в редакції Постанови КМ № 273 від 21.02.2025}
Додаток 1
до Порядку
ПЕРЕЛІК
допоміжних засобів для облаштування робочого місця/місця провадження господарської діяльності/незалежної професійної діяльності для особи з інвалідністю
Меблі та фурнітура для робочих місць/місць провадження господарської діяльності/незалежної професійної діяльності для особи з інвалідністю
Столи: столи для письма, читання, креслення або малювання, офісні столи і комп'ютерні столи, столи для читання, письмові столи і конторки, столи для креслення і столи для малювання, робочі столи із спеціальним обладнанням і аксесуарами для ручної роботи в промисловості і крафтовому виробництві, столи для зварювання, столи для складання, деревообробні верстати і столи для монтажу, стенди і подушки для дихання
Робочі крісла та офісні крісла: крісла з регульованими або фіксованими сидіннями для робочих місць, складані сидіння, крісла колісні з ручним керуванням, крісла колісні з приводом, меблі для сидіння, функціональні крісла, крісла для відпочинку та м'які крісла, спеціальні меблі для сидіння, модульні системи для сидіння, аксесуари для меблів для сидіння
Стільці та крісла для роботи стоячи: сидіння з однією чи кількома ніжками, із спинкою або без, із підлокітниками або без, які забезпечують загальну опору для людини або, зокрема, для перебування в положенні стоячи чи майже стоячи, стільці, крісла для роботи стоячи
Системи зберігання і подання на робочих місцях/місцях провадження діяльності: вироби, які забезпечують легкий доступ до предметів, що їх зберігають на робочих місцях, коробки для деталей, шафи для зберігання, контейнери, полиці
Килимки: допоміжні засоби для зменшення вібрації на робочих місцях/місцях провадження діяльності
Перегородки
Допоміжні засоби для транспортування предметів на робочих місцях/місцях провадження діяльності
Вироби для транспортування і переміщення вантажів та інших предметів на великі відстані
Аксесуари і пристосування для транспортних засобів
Промислове транспортне обладнання з ручним керуванням: вироби з двома або більше колесами для транспортування товарів, промислові комплекти коліщат, тачки, візки
Навантажувачі з ручним керуванням (навантажувачі з ручним або силовим приводом для піднімання і переміщення вантажів)
Промислові транспортні засоби з електроприводом, які використовують для піднімання і транспортування матеріалів
Допоміжні засоби для піднімання та переміщення предметів на робочих місцях/місцях провадження діяльності
Вироби для піднімання чи переміщення матеріалів, вантажів або людей у робочому середовищі: лебідки, балансири, маніпулятори, підйомні платформи, роботи для піднімання і розміщення, промислові роботи, крани
Підйомники для переміщення в транспортний засіб або з нього людини без крісла колісного
Допоміжні засоби для переміщення людини, що сидить у кріслі колісному, у транспортний засіб або з нього
Допоміжні засоби для завантаження крісла колісного на/або у транспортний засіб
Допоміжні засоби для зміни положення тіла
Допоміжні засоби для піднімання людей
Допоміжні засоби для сприяння функціям або заміщення функцій руки, функцій кисті, функцій пальців або поєднання таких функцій
Допоміжні засоби для транспортування предметів на робочих місцях/місцях провадження діяльності
Пристосування для роботи з вантажами: обладнання для піднімання з ручним або електричним приводом, оснащене бобінами або шківами, і пристосування для горизонтального і вертикального переміщення вантажів або інших предметів
Маніпулятори та балансири: стельові і підлогові пристрої, що дають змогу піднімати, переставляти, розміщувати і врівноважувати вантажі та інші предмети за допомогою горизонтальних, вертикальних і обертальних рухів
Системи піднімання і розміщення: стаціонарне, поворотно-ковзаюче або похиле обладнання, призначене для розміщення або піднімання вантажів та інших предметів, що розміщені в межах зони досяжності для користувача
Підйомні платформи: платформи для піднімання і розміщення людей, що дають змогу виконувати роботу на різних рівнях
Допоміжні засоби для фіксації, діставання і захоплення предметів на робочих місцях/місцях провадження діяльності
Вироби для закріплення, захоплення, утримання, перенесення і розміщення робочого обладнання для більш зручного використання
Допоміжні засоби для сприяння функціям або заміщення функцій руки, функцій кисті, функцій пальців або поєднання таких функцій
Допоміжні засоби для фіксації
Допоміжні засоби для захоплення виробів та інструментів: вироби, які дають змогу людині фіксувати, захоплювати і переносити предмети
Машини та інструменти для використання на робочих місцях
Інструменти, тяжке обладнання та інші машини, пристосовані або сконструйовані для використання людиною на робочих місцях/місцях провадження діяльності
Ручні інструменти з ручним управлінням: ручні вироби для роботи з матеріалами або речовинами, що їх приводять у дію силою м'язів, інструменти, матеріали та обладнання для заняття ремеслами
Ручні інструменти з приводом: ручні вироби з механічним приводом для роботи з матеріалами і речовинами. Інструменти, матеріали та обладнання для заняття ремеслами
Машини для виробництва і оброблення комерційних товарів
Машини та обладнання для прибирання: машини та обладнання, керовані вручну або оператором всередині, призначені для вологого і сухого прибирання внутрішніх або зовнішніх зон чи робочих матеріалів, допоміжні засоби для домашнього прибирання
Аксесуари для машин та інструментів: пристосування для машин або інструментів для захисту тіла людини, захисні екрани від стружки, допоміжні засоби для захисту тіла, що надягаються на тіло, вироби для забезпечення безпеки на робочих місцях/місцях провадження діяльності і прилеглих територіях
Вироби для випробувань і моніторингу на робочих місцях/місцях провадження господарської діяльності/незалежної професійної діяльності для особи з інвалідністю
Обладнання і програмне забезпечення для кількісного і якісного аналізу виробництва і робочих процесів
Лазери, сенсорна апаратура, стетоскопи з функцією посилення слуху
Обладнання і матеріали для фізичного, фізіологічного і біохімічного контролю
Матеріали для тестування та оцінювання когнітивних функцій, інструменти для вимірювання
Допоміжні засоби для організації діяльності офісу, зберігання інформації та управління інформацією
Вироби, які допомагають у виконанні організаційної, архівної, сортувальної і виробничої роботи в адміністративній сфері
Допоміжні засоби для комунікації та управління інформацією
Допоміжні засоби для впорядкування, сортування та архівування паперових документів
Допоміжні засоби для опрацювання пошти: пристрої для підготовки листів, посилок та інших матеріалів для поштової кореспонденції і для спрощення надсилання та отримання пошти, пристрої для штемпелювання поштових відправлень, машини для сортування пошти, поштові відкривачі і машини для наповнення конвертів
Офісні машини та офісне обладнання: пристрої виведення даних для комп'ютерів
Офісне програмне забезпечення та промислове програмне забезпечення: програмне забезпечення для виконання конкретних робочих завдань, програмне забезпечення для опрацювання текстів, програмне забезпечення для проведення обчислень, календарі і розклади, операційне програмне забезпечення, програмне забезпечення для введення даних
Допоміжні засоби для захисту здоров'я і безпеки
Засоби індивідуального захисту: вироби, призначені для носіння або використання людиною з метою захисту від шкідливих і небезпечних виробничих факторів, засоби для захисту голови, очей, органів слуху, кистей рук, ступень ніг, органів дихання і всього тіла, захисне взуття, захисний спецодяг, робочі поясні ремені, ортези на стопу, одяг і взуття, допоміжні засоби для захисту тіла, що надягаються на тіло, засоби для захисту шкіри та очищення шкіри
Допоміжні засоби для регулювання освітлення на робочих місцях/місцях провадження діяльності: вироби для регулювання умов освітлення на робочих місцях/місцях провадження діяльності
Допоміжні засоби для зменшення вібрації на робочих місцях/місцях провадження діяльності: вироби або матеріали для приглушування вібрацій на робочих місцях/місцях провадження діяльності
Очисники повітря: вироби, які видаляють забрудники з повітря
Допоміжні засоби для зниження рівня шуму: вироби або матеріали, що зменшують або поглинають шум, допоміжні засоби для зниження рівня шуму
Вироби для забезпечення безпеки на робочих місцях/місцях провадження діяльності і прилеглих територіях: вироби, що їх застосовують у приміщеннях та будівлях для мінімізації небезпек, розмітки проходів, протиковзні покриття для підлоги, вогнетривкі покриття для підлоги, килимки для ванни, килимки для душу та стрічки проти ковзання, підлогові покриття, протиковзні матеріали для підлог і сходів
Допоміжні засоби для навчання управлінню пристроями введення та поводженню із засобами і товарами
Допоміжні засоби для тренування в управлінні мишкою
Допоміжні засоби для тренування в управлінні джойстиком
Допоміжні засоби для тренування особистої мобільності
Допоміжні засоби для тренування в управлінні вимикачами
Допоміжні засоби для тренування навичок друку
Допоміжні засоби для навчання технікам вибору
Допоміжні засоби для експлуатації та контролю виробів
Допоміжні засоби для тренування особистої мобільності
Допоміжні засоби для діяльності та участі, пов'язаних із особистими мобільністю і пересуванням
Допоміжні засоби для транспортування предметів на робочих місцях/місцях провадження діяльності
Меблі, прилади та інші допоміжні засоби для підтримання діяльності у створеному людиною внутрішньому і зовнішньому середовищі
Меблі та інші засоби, які можна розмістити, вмонтувати або в інший спосіб додати до побудованого середовища, щоб полегшити переміщення та позиціонування, зокрема вхід та вихід, у межах обладнаних для громадського і приватного використання приміщень
Засоби для сидіння, стояння і лежання
Набори коліщат
Допоміжні засоби для покращення стану середовища
Меблі та фурнітура для робочих місць/місць провадження діяльності
Столи
Регульовані столи, столи з регулюванням нахилу
Дошки для письма, дошки для креслення та дошки для малювання
Підставки для книг та тримачі для книг
Робочі столи
Верстати
Столи для креслення і столи для малювання
Обідні столи
Освітлювальні прилади
Допоміжні засоби для світлотерапії
Лінзи з підсвічуванням
Лампи для загального освітлення
Лампи для освітлення ділянки спрямованим або відбитим світлом без зосередження на конкретних місцях
Лампи для читання і лампи для роботи
Лампи для освітлення однієї конкретної ділянки для полегшення певної діяльності
Меблі для сидіння
Регульовані меблі для сидіння
Аксесуари для меблів для сидіння
Набори коліщат
Крісла, крісла із спеціальним механізмом, який допомагає людині стояти або сидіти. Стільці, сидіння з однією чи кількома ніжками без спинки; може бути додана спинка, стільці із спеціальним механізмом, що допомагає людині встати або сісти
Тростини і палиці для ходіння із сидінням
Стільці та крісла для роботи стоячи
Функціональні крісла
Підйомники та транспортери для крісел
Модульні системи для сидіння
Системи для сидіння на основі каркаса, до якого можна прикріпити вибрані модулі для сидіння, положення яких потім можна регулювати для досягнення певної конфігурації сидіння
Аксесуари для меблів для сидіння
Аксесуари для сидінь, зокрема для сидінь крісел колісних
Опори для спини
Подушки та підкладки під спину для збереження цілісності тканин
Подушки та підстилки для сидіння
Підлокітники (жолоби для рук, гіпсові зліпки для людей з геміплегією тощо)
Туалетні опори для рук, які монтуються на унітазі
Туалетні опори для рук, не закріплені на унітазі
Опори для руки для забезпечення можливості виконання ручної роботи
Підголівники та опори для шиї
Опори для ніг і опори для стоп (опори для ніг, опори для стоп, підніжки, опори для кукси, які кріпляться або вмонтовуються в крісло або сидіння, абдуктори, аддуктори, розділювачі колін)
Опори для тулуба і опори для таза
Вироби, які кріпляться або вмонтовуються в крісло чи сидіння для забезпечення опори або стабілізації плечей, тулуба, стегон або ділянки таза людини під час сидіння
Допоміжні засоби для регулювання висоти меблів
Подовжувачі ніжок меблів
Опори і кронштейни, що регулюються по висоті
Поверхні або кронштейни, що регулюються по висоті, на які можна встановити меблі
Подіуми, опори і кронштейни з фіксованою висотою
Поручні та бруси
Поручні та опорні поруччя: бруси (циліндричні, прикріплені до стіни, підлоги або іншої стійкої конструкції, що забезпечують людину засобами для підтримки або стабілізації за допомогою кистей чи рук під час ходіння (вгору і вниз сходами чи рампами або коридорами)
Вироби, що забезпечують підтримку людини під час зміни положення; їх можна прикріпити до стіни чи підлоги та скласти вгору, вбік або опустити вниз для забезпечення доступу, або коли вони не потрібні
Туалетні опори для рук і спини, які монтуються на унітазі
Туалетні опори для рук і спини, не закріплені на унітазі
Підлокітники для крісел
Конструктивні елементи в житлових будинках та інших приміщеннях
Двері, розсувні двері, відкидні двері, складані двері, двостулкові двері
Засоби для відчинення/зачинення дверей
Пороги, бруси на рівні підлоги, розташовані біля основи дверей або біля входу у внутрішні приміщення (гумові затвори для дверей для душу, перехідні містки)
Підлогове покриття, протиковзні матеріали для підлог і сходів, тактильні матеріали для підлог і сходів
Сходи, приставні сходи і драбини
Стільниці
Допоміжні засоби для забезпечення доступності у вертикальному напрямку
Підйомники для переміщення в транспортний засіб або з нього людини без крісла колісного
Допоміжні засоби для переміщення людини, що сидить у кріслі колісному, в транспортний засіб або з нього
Допоміжні засоби для завантаження пустого крісла колісного на або у транспортний засіб
Транспортери для піднімання сходами з електроприводом
Допоміжні засоби для піднімання людей
Сходи
Підйомні платформи для робочих місць/місць провадження діяльності
Сходові підйомники
Опори для піднімання сходами без сидіння чи платформи
Допоміжні засоби для комунікації та управління інформацією
Засоби, призначені для підтримки або заміни здатності людини отримувати, надсилати, виробляти та обробляти інформацію в різних формах, зокрема спілкування за допомогою мови, знаків і символів, отримання та створення повідомлень, ведення розмов та використання виробів для комунікації і технік комунікації
Допоміжні засоби для організації діяльності офісу, зберігання інформації та управління інформацією
Допоміжні засоби для забезпечення здатності бачити
Збільшувальні вироби
Світлові фільтри (абсорбційні фільтри)
Діоптрійні окуляри і контактні лінзи
Збільшувальне скло, лінзи і системи лінз для збільшення
Спеціальне програмне забезпечення для виведення даних
Біноклі і телескопи
Вироби для збільшення зображення віддаленого предмета для одного або двох очей
Допоміжні засоби для розширення і регулювання діапазону і кута поля зору
Відеосистеми, що збільшують зображення
Допоміжні засоби для забезпечення здатності чути
Вироби для концентрації, посилення та модуляції звуку для людини з проблемами із слухом
Слухові апарати з вбудованими засобами для маскування шуму у вухах, індукційно-котушкові вироби
Звукові стимулятори
Слухові трубки
Пристрої для концентрації та направлення звуків у вухо
Натільні слухові апарати
Вироби, що прикріплюються до одягу людини або вішаються навколо її шиї для посилення звуку
Слухові апарати в оправах окулярів
Оправи для окулярів із вбудованими електронними виробами для посилення звуку
Внутрішньовушні слухові апарати
Завушні слухові апарати
Тактильні слухові апарати
Вироби для отримання, посилення та перетворення звуків на тактильні сигнали
Аксесуари для допоміжних засобів для забезпечення здатності чути
Допоміжні засоби для відтворення звуку
Вироби для надання допомоги людині, яка має недостатню силу голосу, говорити з використанням власного голосу, мікрофони, гучномовці
Генератори голосу
Підсилювачі зв'язку
Голосові підсилювачі для індивідуального використання
Допоміжні засоби для малювання і письма
Вироби, що допомагають людині передавати інформацію шляхом відтворення рисунків, символів або мови
Ручні засоби для малювання і ручного письма: ручки, олівці, пензлі, циркулі, повірочні лінійки, лінійки, тримачі для ручок, тримачі для олівців та тримачі для пензликів. Дошки для письма, дошки для креслення та дошки для малювання
Столи для креслення і столи для малювання
Допоміжні засоби для фіксації
Обладнання для письма шрифтом Брайля
Комп'ютери і термінали
Портативні пристрої для ведення записів шрифтом Брайля, портативні пристрої без функції відображення з ручним та електронним управлінням
Програмне забезпечення для опрацювання текстів
Програмне забезпечення для написання, упорядкування та зберігання тексту, зокрема математичних і наукових записів (програмне забезпечення для публікації текстів для настільних комп'ютерів, програмне забезпечення для опрацювання текстів, призначене для альтернативного управління, або аксесуари для текстових процесорів)
Допоміжні засоби, які записують, відтворюють та відображають звукову і візуальну інформацію
Вироби, які записують або надають інформацію в аудіо- чи візуальному форматі, та засоби, що поєднують будь-які з таких функцій
Навушники
Візуальні комп'ютерні дисплеї та аксесуари
Вироби для запису та відтворення звуку
Вироби для запису та відтворення відео
Вироби для зберігання та відтворення візуальних зображень і кінофільмів на стрічці або інших електронних носіях
Радіоприймачі
Телевізійні системи замкнутого типу
Декодери відеотексту і телетексту
Вироби для перекладу відеотексту на штучне мовлення та декодування усного мовлення для створення субтитрів
Технічні засоби, які забезпечують переклад з/на українську жестову мову як оф-лайн, так і он-лайн
Допоміжні засоби для дистанційного керування
Індукційно-петльові вироби
Вироби для отримання або передавання інформації за допомогою електромагнітних хвиль в індукційно-петльових системах
Мікрофони
Гучномовці
Навушники
Набори та панелі літер і символів
Допоміжні засоби для телефонування та телематичного зв'язку
Телефони: стаціонарні телефони, інтернет-телефони, тактильні телефони, мобільні телефони, вироби та програмне забезпечення для перетворення тексту в режимі реального часу, телефони з брайлівським введенням/виведенням даних клавіатури для мобільних телефонів, допоміжні засоби для індикації номерів, набирачі номера, індикатори сигналів “зайнято” та сигналів дзвінка, допоміжні вироби для набору номера, тримачі приймачів, підсилювачі для приймача
Програмне забезпечення
Програмне забезпечення для вербального та візуального зв'язку між комп'ютерами через комп'ютерну мережу
Системи внутрішнього зв'язку
Домофони
Персональні системи аварійної сигналізації
Системи оповіщення про небезпеки в навколишньому середовищі
Мультимедійні матеріали для читання
Програмне забезпеченням та послуги, які забезпечують переклад з/на українську жестову мову як оф-лайн, так і он-лайн
Офісне програмне забезпечення і промислове програмне забезпечення
Аксесуари для комп'ютерів і мереж
Пристрої введення даних для комп'ютерів
Пристрої виведення даних для комп'ютерів
Комп'ютери і термінали
Клавіатури, брайлівські клавіатури
Альтернативні пристрої введення даних, оптичні сканери, пристрої для розпізнавання мови, інтерактивні сенсорні панелі, цифрові рукавички, інтерфейси “мозок-комп'ютер”
Датчики руху
Аксесуари для введення даних
Програмне забезпечення для введення даних
Маніпулятори для комп'ютера
Допоміжні засоби для позиціонування курсора і для вибору елементів на дисплеї комп'ютера
Візуальні комп'ютерні дисплеї та аксесуари
Тактильні комп'ютерні дисплеї
Звукові комп'ютерні дисплеї
Спеціальне програмне забезпечення для виведення даних
Інтерактивні пристрої для комп'ютерів
{Додаток 1 в редакції Постанови КМ № 273 від 21.02.2025}
Додаток 2
до Порядку
ЗАЯВА
про надання роботодавцю компенсації фактичних витрат за облаштування робочого місця/місця провадження господарської діяльності для особи з інвалідністю
{Додаток 2 в редакції Постанови КМ № 273 від 21.02.2025}
Додаток 3
до Порядку
ЗАЯВА
про надання фізичним особам - підприємцям, які є особами з інвалідністю, та особам з інвалідністю, які провадять незалежну професійну діяльність, компенсації фактичних витрат за облаштування місця провадження господарської діяльності/незалежної професійної діяльності для особи з інвалідністю
{Додаток 3 в редакції Постанови КМ № 273 від 21.02.2025}