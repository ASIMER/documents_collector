КАБІНЕТ МІНІСТРІВ УКРАЇНИ
ПОСТАНОВА
від 28 жовтня 2021 р. № 1113
Київ
{Постанова втратила чинність на підставі Постанови КМ № 64 від 14.01.2026}
Про внесення змін до порядків, затверджених постановами Кабінету Міністрів України від 26 червня 2019 р. № 576 і від 1 червня 2020 р. № 587
Кабінет Міністрів України постановляє:
Внести до Порядку надання соціальних послуг особам з інвалідністю та особам похилого віку, які страждають на психічні розлади, затвердженого постановою Кабінету Міністрів України від 26 червня 2019 р. № 576 (Офіційний вісник України, 2019 р., № 55, ст. 1912), і Порядку організації надання соціальних послуг, затвердженого постановою Кабінету Міністрів України від 1 червня 2020 р. № 587 (Офіційний вісник України, 2020 р., № 57, ст. 1781), зміни, що додаються.
Прем'єр-міністр України
Д.ШМИГАЛЬ
Інд. 73
ЗАТВЕРДЖЕНО
постановою Кабінету Міністрів України
від 28 жовтня 2021 р. № 1113
ЗМІНИ,
що вносяться до порядків, затверджених постановами Кабінету Міністрів України від 26 червня 2019 р. № 576 і від 1 червня 2020 р. № 587
1. Порядок надання соціальних послуг особам з інвалідністю та особам похилого віку, які страждають на психічні розлади, затверджений постановою Кабінету Міністрів України від 26 червня 2019 р. № 576, викласти в такій редакції:
“ЗАТВЕРДЖЕНО
постановою Кабінету Міністрів України
від 26 червня 2019 р. № 576
(в редакції постанови Кабінету Міністрів України
від 28 жовтня 2021 р. № 1113)
ПОРЯДОК
надання соціальних послуг особам з інвалідністю та особам похилого віку, які страждають на психічні розлади
1. Цим Порядком визначається механізм надання соціальних послуг, зокрема з догляду, особам з інвалідністю та особам похилого віку, які страждають на психічні розлади та потребують соціальних послуг (далі - особа з інвалідністю, особа похилого віку).
2. Особи з інвалідністю, особи похилого віку відповідно до індивідуальних потреб можуть отримувати соціальні послуги, перелік яких визначається класифікатором соціальних послуг, який затверджується Мінсоцполітики, зокрема соціальні послуги догляду вдома, догляду стаціонарного, денного догляду, паліативного догляду, підтриманого проживання.
3. Соціальні послуги особам з інвалідністю, особам похилого віку можуть надаватися безоплатно, з установленням диференційованої плати або за рахунок особи з інвалідністю, особи похилого віку чи третіх осіб.
Соціальні послуги в обсягах, визначених державними стандартами соціальних послуг, затвердженими наказами Мінсоцполітики (далі - державні стандарти), надаються безоплатно особам, визначеним пунктом 1 частини другої статті 28 Закону України “Про соціальні послуги”.
Особам з інвалідністю (крім осіб з інвалідністю I групи), особам похилого віку, середньомісячний сукупний дохід яких перевищує два прожиткових мінімуми, але не перевищує чотирьох прожиткових мінімумів для непрацездатних осіб, соціальні послуги надаються з установленням диференційованої плати відповідно до законодавства.
Особам з інвалідністю (крім осіб з інвалідністю I групи), особам похилого віку, середньомісячний сукупний дохід яких перевищує чотири прожиткових мінімуми, соціальні послуги надаються за рахунок особи з інвалідністю, особи похилого віку чи третіх осіб.
Соціальні послуги понад обсяги, визначені державними стандартами, надаються за умови їх оплати.
Тарифи на соціальні послуги обчислюються надавачем соціальних послуг відповідно до Порядку регулювання тарифів на соціальні послуги, затвердженого постановою Кабінету Міністрів України від 1 червня 2020 р. № 428 (Офіційний вісник України, 2020 р., № 46, ст. 1470).
4. Рада міністрів Автономної Республіки Крим, місцеві держадміністрації та органи місцевого самоврядування мають право приймати рішення про надання за рахунок бюджетних коштів інших соціальних послуг та/або соціальних послуг іншим особам з інвалідністю, особам похилого віку, ніж зазначені в пункті 1 частини другої статті 28 Закону України “Про соціальні послуги”. Для цього Рада міністрів Автономної Республіки Крим, місцева держадміністрація та орган місцевого самоврядування приймає рішення (видає розпорядження) про перелік послуг, що надаються за рахунок бюджетних коштів, та/або про звільнення окремих категорій осіб від плати за надання соціальних послуг.
5. Для отримання соціальних послуг особа з інвалідністю, особа похилого віку, її законний представник подають заяву про надання соціальних послуг (далі - заява), уповноважена особа органу опіки та піклування (для недієздатних осіб, які не мають законного представника) - повідомлення про надання соціальних послуг (далі - повідомлення) разом із документами, зазначеними в пункті 8 цього Порядку, до структурного підрозділу з питань соціального захисту населення районної у мм. Києві та Севастополі держадміністрації, виконавчого органу сільської, селищної, міської ради (далі - уповноважений орган) за місцем проживання/перебування особи з інвалідністю, особи похилого віку або до центру надання адміністративних послуг у разі надання соціальних послуг надавачами соціальних послуг державного та комунального сектору, а також недержавного сектору із залученням бюджетних коштів.
У разі наявності в недієздатної особи двох або більше опікунів заяву подає один із опікунів.
Опікун, який подав заяву, протягом трьох днів рекомендованим листом повідомляє іншому (іншим) опікуну (опікунам) про її зміст.
Для отримання у надавачів соціальних послуг недержавного сектору соціальних послуг (крім тих, що надаються за рахунок бюджетних коштів) особа з інвалідністю, особа похилого віку, її законний представник, уповноважена особа органу опіки та піклування звертаються безпосередньо до такого надавача соціальних послуг.
6. Суб'єктами виявлення осіб з інвалідністю, осіб похилого віку є центри соціальних служб, центри надання соціальних послуг, територіальні центри соціального обслуговування (надання соціальних послуг), інші установи/заклади надання соціальних послуг, зокрема спеціалізовані служби підтримки осіб, які постраждали від домашнього насильства та/або насильства за ознакою статі; соціальні менеджери, фахівці із соціальної роботи, соціальні працівники або інші уповноважені посадові особи виконавчих органів; заклади охорони здоров'я; установи з надання безоплатної первинної правової допомоги, центри з надання безоплатної вторинної правової допомоги, а також підприємства, установи, організації незалежно від форми власності, громадські об'єднання, благодійні, релігійні організації, фізичні особи - підприємці та фізичні особи, які надають соціальні послуги з догляду без провадження підприємницької діяльності (далі - суб'єкт).
Виявлення осіб з інвалідністю, осіб похилого віку проводиться суб'єктами у процесі виконання ними службових/посадових обов'язків (вжиття заходів реагування на отримані особисті заяви/звернення, телефонні, письмові, електронні, усні повідомлення про осіб з інвалідністю, осіб похилого віку, матеріали в засобах масової інформації).
Суб'єкт у разі виявлення особи з інвалідністю, особи похилого віку інформує про це уповноважений орган за місцем її проживання/перебування шляхом надсилання не пізніше ніж наступного робочого дня заяви, звернення про надання соціальних послуг у письмовій або електронній формі, повідомлення засобами телекомунікаційного, зокрема електронного та телефонного, зв'язку. Не пізніше ніж наступного робочого дня після отримання інформації про виявлення особи з інвалідністю, особи похилого віку уповноважений орган повідомляє її соціальному менеджеру/фахівцю із соціальної роботи, у разі перебування особи з інвалідністю, особи похилого віку у надавача соціальних послуг - його соціальному працівнику для проведення ним оцінювання потреб особи з інвалідністю, особи похилого віку в соціальних послугах.
Підставою для розгляду питання про надання соціальних послуг є повідомлення суб'єкта та/або акт оцінки потреб особи з інвалідністю, особи похилого віку, заява, звернення, повідомлення інших осіб в інтересах осіб з інвалідністю, осіб похилого віку.
7. Оцінювання потреб особи з інвалідністю, особи похилого віку у соціальних послугах проводиться соціальним менеджером/фахівцем із соціальної роботи, у разі перебування особи з інвалідністю, особи похилого віку у надавача соціальних послуг - його соціальним працівником протягом п'яти робочих днів з дати отримання заяви, звернення, повідомлення в порядку, встановленому Мінсоцполітики, із залученням у разі потреби фахівців мобільної мультидисциплінарної команди з охорони психічного здоров'я.
За результатами оцінювання потреб особи з інвалідністю, особи похилого віку в соціальних послугах соціальний менеджер/фахівець із соціальної роботи (у разі перебування особи з інвалідністю, особи похилого віку у надавача соціальних послуг - його соціальний працівник) складає акт оцінки потреб сім'ї/особи та подає уповноваженому органу для прийняття рішення про надання/відмову в наданні соціальних послуг.
Якщо за результатами оцінювання потреб особи з інвалідністю, особи похилого віку в соціальних послугах підтверджується перебування такої особи під впливом чинників, що можуть зумовити потрапляння її у складні життєві обставини, які впливають на подання заяви та документів для отримання соціальних послуг, соціальний менеджер/фахівець із соціальної роботи (у разі перебування особи/сім'ї у надавача соціальних послуг - його соціальний працівник) надає такій особі з інвалідністю, особі похилого віку допомогу в оформленні заяви та документів, зазначених у пункті 8 цього Порядку, а також передає ці документи уповноваженому органу разом з актом оцінки потреб сім'ї/особи.
Форма акта оцінки потреб сім'ї/особи затверджується Мінсоцполітики.
8. Для надання соціальних послуг подається у письмовій або електронній формі заява особи з інвалідністю, особи похилого віку (для дієздатних осіб та осіб, цивільна дієздатність яких обмежена), законного представника (для недієздатних осіб, яким призначено опікунів) або повідомлення уповноваженої особи органу опіки та піклування (для недієздатних осіб, які не мають законного представника).
Під час подання заяви, повідомлення за формою, затвердженою Мінсоцполітики, пред'являються:
паспорт громадянина України; посвідчення про взяття на облік бездомної особи за формою, затвердженою Мінсоцполітики; для іноземців та осіб без громадянства - довідка про звернення за захистом в Україні/ посвідчення особи, яка потребує додаткового захисту/посвідчення біженця/паспортний документ іноземця та посвідка на тимчасове проживання або посвідка на постійне проживання;
документ, що засвідчує реєстрацію у Державному реєстрі фізичних осіб - платників податків (картка платника податків), або дані про реєстраційний номер облікової картки платника податків з Державного реєстру фізичних осіб - платників податків, внесені до паспорта громадянина України.
До заяви, повідомлення додаються такі документи/копії (якщо викладених у них відомостей немає в державних електронних інформаційних ресурсах):
висновок про стан здоров'я особи, яка потребує надання соціальних послуг, за формою, затвердженою МОЗ (крім соціальних послуг, які надаються одноразово, екстрено (кризово);
копія довідки до акта огляду медико-соціальною експертною комісією за формою, затвердженою МОЗ (за наявності інвалідності), з пред'явленням оригіналу;
копія рішення суду про обмеження цивільної дієздатності або визнання недієздатною особи, яка потребує надання соціальних послуг (для недієздатних осіб та осіб, цивільна дієздатність яких обмежена);
копія рішення суду або органу опіки та піклування про призначення опікуна (опікунів) або піклувальника (піклувальників) особі, яка потребує надання соціальних послуг (за наявності опікуна (опікунів) або піклувальника (піклувальників);
рішення органу опіки та піклування про надання соціальних послуг (якщо подається повідомлення уповноваженої особи органу опіки та піклування (для недієздатних осіб, які не мають законного представника);
копія документа, що підтверджує повноваження представника органу опіки та піклування (якщо подається повідомлення уповноваженої особи органу опіки та піклування (для недієздатних осіб, які не мають законного представника), з пред'явленням оригіналу;
копія паспорта громадянина України опікуна (опікунів) або піклувальника (піклувальників) особи, яка потребує надання соціальних послуг (за наявності опікуна (опікунів) або піклувальника (піклувальників);
акт оцінки потреб сім'ї/особи (за наявності), складений соціальним менеджером/фахівцем із соціальної роботи (у разі перебування особи з інвалідністю, особи похилого віку в надавача соціальних послуг - його соціальним працівником) відповідно до пункту 7 цього Порядку;
декларація про доходи та майновий стан (заповнюється на підставі довідок про доходи кожного члена сім'ї) за формою, затвердженою Мінсоцполітики;
копія довідки про взяття на облік внутрішньо переміщеної особи (за наявності). За наявності технічної можливості копія зазначеної довідки подається в електронній формі з використанням мобільного додатка Єдиного державного вебпорталу електронних послуг (далі - “Портал Дія”).
Зазначені копії документів засвідчуються посадовими особами уповноваженого органу або центру надання адміністративних послуг, який прийняв заяву.
Заява, повідомлення та документи, прийняті центром надання адміністративних послуг, протягом одного робочого дня з дати їх надходження передаються уповноваженому органу для підготовки відповідних запитів, клопотань (у разі потреби) та прийняття рішення про надання/відмову в наданні соціальних послуг.
Заява, повідомлення в електронній формі можуть подаватися через “Портал Дія”.
На заяву, повідомлення та документи, що подаються в електронній формі, накладається кваліфікований електронний підпис (або удосконалений електронний підпис, який базується на кваліфікованому сертифікаті відкритого ключа) особи з інвалідністю, особи похилого віку, її законного представника, уповноваженої особи органу опіки та піклування, які звертаються за наданням соціальних послуг.
Якщо в державних електронних інформаційних ресурсах наявні необхідні відомості, відповідні документи/копії не подаються. Зазначені відомості, необхідні для надання соціальної послуги, отримуються органом, що приймає рішення про надання соціальної послуги:
через систему електронної взаємодії державних електронних інформаційних ресурсів;
через інформаційні системи або бази даних;
шляхом надсилання запитів до власників (розпорядників) зазначених відомостей.
Особа з інвалідністю, особа похилого віку, її законний представник, уповноважена особа органу опіки та піклування, які звертаються за наданням соціальних послуг, є відповідальними за достовірність зазначеної в документах інформації.
Для осіб з інвалідністю, осіб похилого віку, які потребують надання соціальної послуги стаціонарного догляду, паліативного догляду, підтриманого проживання в інтернатній установі (інтернатному закладі) системи соціального захисту населення (далі - інтернатний заклад), крім зазначених, подаються у паперовій або електронній формі такі документи/копії (якщо викладених у них відомостей немає в державних електронних інформаційних ресурсах):
довідка про можливість перебування особи в інтернатному закладі з висновком лікарської комісії за участю лікаря-психіатра за формою, встановленою МОЗ;
копія індивідуальної програми реабілітації особи з інвалідністю за формою, затвердженою МОЗ (за наявності інвалідності);
копія пенсійного посвідчення або посвідчення особи, яка отримує державну соціальну допомогу (за наявності), з пред'явленням оригіналу;
три фотокартки розміром 3 x 4 сантиметри.
9. Соціальні послуги стаціонарного догляду, паліативного догляду, догляду вдома, підтриманого проживання особам з інвалідністю, особам похилого віку з числа внутрішньо переміщених осіб, осіб, постраждалих внаслідок збройного конфлікту, тимчасової окупації, надзвичайної ситуації техногенного чи природного характеру, нещасних випадків, бездомних осіб, засуджених осіб, звільнених осіб, пацієнтів закладів з надання психіатричної допомоги надаються на підставі:
заяви про надання соціальних послуг особи з інвалідністю, особи похилого віку (для дієздатних осіб та осіб, цивільна дієздатність яких обмежена);
заяви законного представника та рішення органу опіки та піклування про надання соціальних послуг особі з інвалідністю, особі похилого віку (для недієздатних осіб, яким призначено опікунів);
повідомлення уповноваженої особи органу опіки та піклування з рішенням органу опіки та піклування (для недієздатних осіб, які не мають законного представника).
Під час подання заяви, повідомлення та рішення органу опіки та піклування пред'являються паспорт громадянина України; посвідчення про взяття на облік бездомної особи за формою, затвердженою Мінсоцполітики; для іноземців та осіб без громадянства - довідка про звернення за захистом в Україні/посвідчення особи, яка потребує додаткового захисту/посвідчення біженця/паспортний документ іноземця та посвідка на тимчасове проживання або посвідка на постійне проживання.
До заяви, повідомлення долучаються такі документи/копії (якщо викладених у них відомостей немає в державних електронних інформаційних ресурсах):
висновок про стан здоров'я особи, яка потребує надання соціальних послуг, за формою, затвердженою МОЗ;
довідка про можливість перебування особи в інтернатному закладі з висновком лікарської комісії за участю лікаря-психіатра за формою, встановленою Мінсоцполітики та МОЗ;
декларація про доходи та майновий стан (заповнюється на підставі довідок про доходи кожного члена сім'ї) за формою, затвердженою Мінсоцполітики;
копія довідки про взяття на облік внутрішньо переміщеної особи (за наявності). У разі технічної можливості копія зазначеної довідки подається в електронній формі з використанням мобільного додатка “Портал Дія”.
10. Для отримання інформації про доходи особи з інвалідністю, особи похилого віку та членів її сім'ї уповноважений орган протягом трьох робочих днів після надходження заяви від такої особи, її законного представника, повідомлення уповноваженої особи органу опіки та піклування надсилає запит до:
ДПС - для отримання відомостей про доходи осіб з Державного реєстру фізичних осіб - платників податків у порядку, встановленому Мінсоцполітики та Мінфіном;
Пенсійного фонду України - для отримання відомостей про доходи осіб з реєстру застрахованих осіб Державного реєстру загальнообов'язкового державного соціального страхування у порядку, встановленому Пенсійним фондом України та Мінсоцполітики;
фондів загальнообов'язкового державного соціального страхування - для отримання інформації про страхові виплати із зазначених фондів у порядках, установлених Мінсоцполітики за погодженням з Фондом соціального страхування, та Мінсоцполітики і Мінекономіки за погодженням з Державним центром зайнятості.
ДПС, Пенсійний фонд України, фонди загальнообов'язкового державного соціального страхування протягом п'яти робочих днів після надходження запиту надають уповноваженому органу інформацію про доходи особи з інвалідністю, особи похилого віку або страхові виплати такій особі.
11. Уповноважений орган протягом десяти робочих днів з дати отримання заяви, звернення, повідомлення та з урахуванням результатів оцінювання потреб особи з інвалідністю, особи похилого віку в соціальних послугах приймає рішення про надання/відмову в наданні соціальних послуг відповідно до законодавства. У рішенні про надання соціальних послуг зазначаються результати оцінювання потреб особи з інвалідністю, особи похилого віку в соціальних послугах і найменування надавача (надавачів) соціальних послуг, яким (якими) буде забезпечено надання необхідних соціальних послуг.
Про прийняте рішення уповноважений орган надсилає особі з інвалідністю, особі похилого віку, її законному представнику, уповноваженій особі органу опіки та піклування у паперовій або електронній формі повідомлення про надання/відмову в наданні соціальних послуг не пізніше ніж через три робочих дні з дати його прийняття.
Опікун, який отримав повідомлення про надання/відмову в наданні соціальних послуг, протягом трьох днів рекомендованим листом (за наявності технічної можливості - за допомогою засобів телекомунікаційного, зокрема електронного, зв'язку) повідомляє іншому (іншим) опікуну (опікунам) про його зміст.
Уповноважений орган у паперовій та/або електронній формі надсилає надавачу (надавачам) соціальних послуг рішення про надання соціальних послуг особі з інвалідністю, особі похилого віку разом з інформацією про особу з інвалідністю, особу похилого віку (призначення виплат і державної допомоги, встановлення статусу внутрішньо переміщеної особи, особи з інвалідністю тощо) не пізніше ніж через три робочих дні з дати його прийняття.
Форми повідомлення про надання/відмову в наданні соціальних послуг та рішення про надання/відмову в наданні соціальних послуг затверджуються Мінсоцполітики.
У разі надання соціальних послуг надавачами недержавного сектору без залучення бюджетних коштів рішення про надання/відмову в наданні соціальних послуг приймає такий надавач.
12. Уповноважений орган протягом семи робочих днів з дати подання заяви особою з інвалідністю, особою похилого віку, її законним представником, повідомлення уповноваженої особи органу опіки та піклування про надання особі з інвалідністю, особі похилого віку соціальних послуг в інтернатному закладі та документів з урахуванням результатів оцінювання потреб особи з інвалідністю, особи похилого віку в соціальних послугах надсилає:
обласній, Київській та Севастопольській міській держадміністрації - пакет документів і клопотання про влаштування особи з інвалідністю, особи похилого віку до інтернатного закладу;
особі з інвалідністю, особі похилого віку, її законному представнику, уповноваженій особі органу опіки та піклування - повідомлення про подання клопотання про влаштування особи з інвалідністю, особи похилого віку до інтернатного закладу.
Форми клопотання про влаштування особи до інтернатного закладу, закладу соціальної підтримки сімей, дітей та молоді та повідомлення про подання клопотання про влаштування особи до інтернатного закладу, закладу соціальної підтримки сімей, дітей та молоді затверджуються Мінсоцполітики.
Обласна, Київська та Севастопольська міська держадміністрація у строк до п'яти робочих днів з дати надходження клопотання про влаштування особи з інвалідністю, особи похилого віку до інтернатного закладу та документів оформляє путівку на влаштування до інтернатного закладу за формою, встановленою Мінсоцполітики (далі - путівка), та протягом одного робочого дня з дати оформлення путівки видає/надсилає її на поштову адресу особі з інвалідністю, особі похилого віку, її законному представнику, уповноваженій особі органу опіки та піклування.
Про видачу/надсилання путівки особі з інвалідністю, особі похилого віку, її законному представнику, уповноваженій особі органу опіки та піклування обласна, Київська та Севастопольська міська держадміністрація письмово інформує уповноважений орган за місцем проживання/перебування особи з інвалідністю, особи похилого віку.
З путівкою особа з інвалідністю, особа похилого віку, її законний представник, уповноважена особа органу опіки та піклування звертається до інтернатного закладу.
13. Якщо до заяви додано не всі необхідні документи, уповноважений орган протягом трьох робочих днів надсилає повідомлення в письмовій або електронній формі засобами телекомунікаційного, зокрема електронного, зв'язку особі з інвалідністю, особі похилого віку, її законному представнику, уповноваженій особі органу опіки та піклування про те, які документи необхідно подати додатково не пізніше ніж у місячний строк з дати подання заяви.
Якщо в особи з інвалідністю, особи похилого віку, яка перебуває у закладі з надання психіатричної допомоги, установі виконання покарань, слідчому ізоляторі, спеціалізованій установі для осіб, які відбули покарання у виді обмеження волі або позбавлення волі на певний строк, закладі для бездомних осіб, немає паспорта громадянина України, посвідчення про взяття на облік бездомної особи за формою, затвердженою Мінсоцполітики, в іноземців та осіб без громадянства - довідки про звернення за захистом в Україні/посвідчення особи, яка потребує додаткового захисту/посвідчення біженця/паспортного документа іноземця та посвідки на тимчасове проживання або посвідки на постійне проживання, такій особі цими закладами (установами) надається допомога в отриманні/поновленні зазначеного документа відповідно до законодавства.
14. У разі виявлення в закладі з надання психіатричної допомоги, установі виконання покарань, слідчому ізоляторі, спеціалізованій установі для осіб, які відбули покарання у виді обмеження волі або позбавлення волі на певний строк, особи з інвалідністю, особи похилого віку, яка потребує надання соціальних послуг, заклад (установа) інформує про це уповноважений орган за місцезнаходженням закладу (установи) шляхом надсилання заяви, звернення про надання соціальних послуг у письмовій або електронній формі, повідомлення засобами телекомунікаційного, зокрема електронного, зв'язку.
Не пізніше ніж протягом наступного робочого дня після отримання інформації про виявлення особи з інвалідністю, особи похилого віку уповноважений орган повідомляє про це соціальному менеджеру/фахівцю із соціальної роботи для проведення ним оцінювання потреб у соціальних послугах особи з інвалідністю, особи похилого віку за місцем її перебування.
Оцінювання потреб у соціальних послугах особи з інвалідністю, особи похилого віку, яку виявлено в закладі з надання психіатричної допомоги, установі виконання покарань, слідчому ізоляторі, спеціалізованій установі для осіб, які відбули покарання у виді обмеження волі або позбавлення волі на певний строк, та прийняття рішення про надання/відмову в наданні такій особі соціальних послуг проводиться відповідно до вимог пункту 7 цього Порядку.
Надавач соціальних послуг стаціонарного догляду, паліативного догляду, підтриманого проживання разом з уповноваженим органом та іншими заінтересованими органами протягом шести місяців забезпечують оформлення необхідних документів для надання соціальних послуг особі з інвалідністю, особі похилого віку з числа осіб, зазначених у пунктах 9 та 14 цього Порядку.
15. Після отримання рішення про надання соціальних послуг чи путівки надавач соціальних послуг забезпечує такими послугами осіб з інвалідністю, осіб похилого віку відповідно до державних стандартів та укладеного між надавачем соціальних послуг та особою з інвалідністю, особою похилого віку, її законним представником, уповноваженою особою органу опіки та піклування договору про надання соціальних послуг.
Обсяг та зміст соціальної послуги для особи з інвалідністю, особи похилого віку визначаються надавачем соціальних послуг індивідуально залежно від її потреб і зазначаються в індивідуальному плані надання соціальної послуги, що є невід'ємною частиною договору про надання соціальної послуги.
Якщо особі з інвалідністю, особі похилого віку одночасно надаватимуться декілька соціальних послуг, заходи щодо кожної соціальної послуги, їх періодичність, строки та обсяг їх виконання зазначаються в окремих розділах одного індивідуального плану.
16. Уповноваженим органом може бути відмовлено особі з інвалідністю, особі похилого віку в наданні соціальних послуг у разі:
відсутності потреби у соціальних послугах за результатами оцінювання потреб особи з інвалідністю, особи похилого віку;
ненадання надавачем соціальних послуг тих соціальних послуг, яких потребує особа з інвалідністю, особа похилого віку;
наявності медичних протипоказань до надання соціальних послуг відповідно до висновку про стан здоров'я особи, яка потребує надання соціальних послуг, за формою, затвердженою МОЗ. Рішення про надання такій особі соціальних послуг приймається після усунення таких протипоказань.
У разі відмови у наданні соціальних послуг у повідомленні про надання/відмову в наданні соціальних послуг зазначаються причини відмови. Повідомлення про надання/відмову в наданні соціальних послуг із зазначенням причин відмови в наданні соціальних послуг надається (надсилається) особі з інвалідністю, особі похилого віку, її законному представнику, який подав заяву, уповноваженій особі органу опіки та піклування у письмовій або електронній формі протягом трьох робочих днів з дати прийняття рішення про відмову в наданні соціальних послуг.
Документи, на підставі яких прийнято рішення про надання/відмову в наданні соціальних послуг, формуються в особову справу отримувача соціальних послуг/особи, яка потребує надання соціальних послуг (у паперовій або електронній формі), що зберігається протягом п'яти років уповноваженим органом відповідно до законодавства з дотриманням вимог Закону України “Про захист персональних даних”.
17. Надавач соціальної послуги зобов'язаний:
створювати необхідні умови для соціального та правового захисту осіб з інвалідністю, осіб похилого віку;
ознайомити особу з інвалідністю, особу похилого віку, її законного представника, уповноважену особу органу опіки та піклування із законодавством про психіатричну допомогу, соціальний захист, соціальні послуги, а також з адресами і телефонами відповідних органів державної влади, органів місцевого самоврядування та їх посадових осіб, громадських об'єднань, до яких може звернутися отримувач соціальних послуг у разі порушення його прав;
здійснювати захист прав і законних інтересів осіб з інвалідністю, осіб похилого віку, визнаних в установленому законом порядку недієздатними, які не мають законного представника, - у разі надання соціальних послуг стаціонарного догляду;
створювати безпечні умови для осіб з інвалідністю, осіб похилого віку під час надання соціальних послуг;
невідкладно інформувати членів сім'ї особи з інвалідністю, особи похилого віку (за згодою такої особи), її законних представників про зміни стану здоров'я, виявлені тілесні ушкодження і травми в особи з інвалідністю, особи похилого віку, якій надаються соціальні послуги стаціонарного догляду, паліативного догляду, підтриманого проживання; у разі виявлення у них тілесних ушкоджень кримінального характеру (вогнепальних, колотих, різаних, рубаних, забитих ран) - органи і підрозділи поліції та бригади екстреної (швидкої) медичної допомоги відповідно до законодавства;
інформувати орган опіки та піклування про надання соціальних послуг особі з інвалідністю, особі похилого віку, яка визнана недієздатною і якій не призначено опікуна;
організовувати не рідше ніж один раз на рік проведення лікарською комісією за участю лікаря-психіатра огляду осіб з інвалідністю, осіб похилого віку, які отримують соціальну послугу стаціонарного догляду, з метою вирішення питання щодо подальшого їх проживання (перебування) в інтернатних закладах або щодо можливості перегляду рішення про недієздатність особи.
Обласні, Київська та Севастопольська міські держадміністрації на офіційному веб-сайті оприлюднюють інформацію, яка оновлюється щомісяця до 5 числа місяця, наступного за звітним, стосовно:
потужності кожного інтернатного закладу;
чисельності осіб, які проживають/перебувають в інтернатному закладі;
наявності вільних місць в інтернатному закладі.
18. Особи з інвалідністю, особи похилого віку в разі отримання соціальних послуг, зокрема стаціонарного догляду, мають право на:
спілкування з іншими особами, зокрема адвокатом або іншим законним представником, без присутності сторонніх осіб згідно з правилами внутрішнього розпорядку;
забезпечення таємниці листування під час відправлення та отримання будь-якої кореспонденції;
доступ до засобів масової інформації;
дозвілля, заняття творчою діяльністю;
відправлення релігійних обрядів;
звернення безпосередньо до надавача соціальних послуг з питань, що регулюються Законами України “Про психіатричну допомогу”, “Про соціальні послуги”, “Про загальнообов'язкове державне пенсійне страхування” та іншими нормативно-правовими актами (отримання соціальних послуг, відрахування з числа отримувачів соціальних послуг, додержання прав тощо).
19. Під час перегляду індивідуального плану надання соціальних послуг визначення індивідуальних потреб особи з інвалідністю, особи похилого віку проводиться надавачем соціальних послуг відповідно до державних стандартів.
У разі виявлення в особи з інвалідністю, особи похилого віку потреби в наданні інших соціальних послуг надавач соціальних послуг протягом трьох робочих днів інформує про це уповноважений орган шляхом надсилання заяви, звернення про надання соціальних послуг у письмовій або електронній формі, повідомлення засобами телекомунікаційного, зокрема електронного, зв'язку для прийняття ним відповідного рішення.
Оцінювання потреб особи з інвалідністю, особи похилого віку в соціальних послугах проводиться відповідно до пункту 7 цього Порядку.
20. Надання соціальних послуг особам з інвалідністю, особам похилого віку припиняється в разі:
відмови особи з інвалідністю, особи похилого віку, її законного представника від отримання соціальних послуг;
відсутності потреби в соціальних послугах за результатами оцінювання потреб осіб з інвалідністю, осіб похилого віку;
надання лікарською комісією медичного закладу за участю лікаря-психіатра висновку про відсутність медичних показань для надання соціальних послуг в інтернатному закладі (у разі надання соціальної послуги стаціонарного догляду);
закінчення строку дії договору про надання соціальних послуг (крім випадків продовження строку дії договору за результатами оцінювання потреб);
зміни місця проживання (перебування) (переїзду за межі адміністративно-територіальної одиниці, на яку поширюються повноваження надавача соціальних послуг);
невиконання без поважних причин особою з інвалідністю, особою похилого віку вимог, визначених договором про надання соціальних послуг;
рішення суду;
припинення діяльності надавача соціальних послуг;
смерті особи з інвалідністю, особи похилого віку.
У разі виявлення в особи з інвалідністю, особи похилого віку медичних протипоказань до надання соціальних послуг відповідно до висновку про стан здоров'я особи з інвалідністю, особи похилого віку, яка потребує надання соціальних послуг, за формою, затвердженою МОЗ, їх надання тимчасово припиняється до усунення таких протипоказань без розірвання договору про надання соціальних послуг.
21. У разі припинення надання соціальних послуг (крім соціальних послуг, що надаються в інтернатному закладі) з підстав, зазначених у пунктах 5 і 6 частини другої статті 24 Закону України “Про соціальні послуги”, надавач соціальних послуг протягом однієї доби з моменту виявлення причин припинення надання соціальних послуг подає (надсилає) уповноваженому органу в письмовій або електронній формі засобами телекомунікаційного, зокрема електронного, зв'язку клопотання про припинення надання соціальних послуг із зазначенням причин припинення їх надання для прийняття рішення про припинення надання соціальних послуг.
Для підтвердження даних про смерть особи з інвалідністю, особи похилого віку уповноважений орган використовує відомості з Державного реєстру актів цивільного стану громадян, які передаються до Мінсоцполітики шляхом автоматизованого обміну електронними даними між інформаційними ресурсами Мін'юсту та Мінсоцполітики через систему електронної взаємодії державних електронних інформаційних ресурсів у порядку, передбаченому законодавством.
У разі припинення надання соціальних послуг з підстав, зазначених у пунктах 1-4, 7 і 8 частини другої статті 24 Закону України “Про соціальні послуги”, надавач соціальних послуг приймає рішення про припинення надання соціальних послуг та видає відповідний наказ (надавач недержавного сектору - наказ/розпорядження) із зазначенням причин припинення надання соціальних послуг.
Повідомлення про припинення надання соціальних послуг надавач соціальних послуг протягом трьох робочих днів надсилає на поштову адресу особи з інвалідністю, особи похилого віку, її законного представника, органу опіки та піклування за місцезнаходженням надавача соціальних послуг (для недієздатних осіб та осіб, цивільна дієздатність яких обмежена) та уповноваженому органу, який прийняв рішення про надання соціальних послуг; у разі надання соціальних послуг в інтернатному закладі - обласній, Київській та Севастопольській міській держадміністрації, яка видала путівку, територіальному органу Пенсійного фонду України або уповноваженому органу за місцезнаходженням надавача соціальних послуг у письмовій або електронній формі із зазначенням причин припинення надання соціальних послуг.
Форми рішення про припинення надання соціальних послуг та повідомлення про припинення надання соціальних послуг затверджуються Мінсоцполітики.
Рішення про відмову в наданні соціальних послуг або припиненні надання соціальних послуг може бути оскаржене в судовому порядку.
Примусове виселення особи з інвалідністю, особи похилого віку надавачем соціальних послуг проводиться лише на підставі рішення суду.
22. Соціальні послуги стаціонарного догляду, паліативного догляду, догляду вдома, підтриманого проживання не надаються особі з інвалідністю, особі похилого віку, якщо:
соціальні послуги їй надає особа, якій призначено компенсацію фізичним особам, які надають соціальні послуги з догляду на непрофесійній основі, компенсацію фізичним особам, які надають соціальні послуги з догляду без здійснення підприємницької діяльності на професійній основі, щомісячну грошову допомогу особі, яка проживає разом з особою з інвалідністю I чи II групи внаслідок психічного розладу, яка за висновком лікарської комісії медичного закладу потребує постійного стороннього догляду, на догляд за нею, щомісячну компенсаційну виплату на догляд за особою з інвалідністю I групи, а також за особою, яка досягла 80-річного віку, в установленому законодавством порядку;
особа з інвалідністю, особа похилого віку надає соціальні послуги іншій особі та отримує щомісячну компенсаційну виплату на догляд за особою з інвалідністю I групи, а також за особою, яка досягла 80-річного віку, в установленому законодавством порядку.
23. Якщо особою з інвалідністю, особою похилого віку, її законним представником, уповноваженою особою органу опіки та піклування приховано або подано недостовірну інформацію, що вплинуло на встановлення права на отримання соціальних послуг за рахунок бюджетних коштів, внаслідок чого було надміру витрачено кошти, або не виконуються умови договору про надання соціальних послуг у частині їх оплати, надавач соціальних послуг:
визначає обсяг надміру витрачених коштів і встановлює строки їх повернення;
повідомляє особі з інвалідністю, особі похилого віку, її законному представнику, уповноваженій особі органу опіки та піклування про обсяг надміру витрачених коштів і строки їх повернення.
Якщо особа з інвалідністю, особа похилого віку, її законний представник не повернули надміру витрачені кошти добровільно, такі кошти стягуються в судовому порядку.”.
2. У Порядку організації надання соціальних послуг, затвердженому постановою Кабінету Міністрів України від 1 червня 2020 р. № 587:
1) абзац другий пункту 3 викласти в такій редакції:
“Забезпечення надання базових соціальних послуг особам/сім'ям відповідно до їх потреб, вжиття заходів до надання інших соціальних послуг таким особам/сім'ям покладається на Київську та Севастопольську міські держадміністрації, виконавчі органи сільських, селищних, міських рад.”;
2) пункт 5 викласти в такій редакції:
“5. Суб'єктами виявлення осіб/сімей, які належать до вразливих категорій населення або перебувають у складних життєвих обставинах, є структурні підрозділи з питань соціального захисту населення районних у мм. Києві та Севастополі держадміністрацій, виконавчі органи сільських, селищних, міських рад (далі - уповноважений орган), центри соціальних служб, центри надання соціальних послуг, територіальні центри соціального обслуговування (надання соціальних послуг), інші установи/заклади надання соціальних послуг, зокрема спеціалізовані служби підтримки осіб, які постраждали від домашнього насильства та/або насильства за ознакою статі; служби у справах дітей, соціальні менеджери, фахівці із соціальної роботи, соціальні працівники або інші уповноважені посадові особи уповноваженого органу, заклади освіти, охорони здоров'я, установи з надання безоплатної первинної правової допомоги, центри з надання безоплатної вторинної правової допомоги, а також підприємства, установи, організації незалежно від форми власності, громадські об'єднання, благодійні, релігійні організації, фізичні особи - підприємці та фізичні особи, які надають соціальні послуги з догляду без провадження підприємницької діяльності (далі - суб'єкт).”;
3) абзаци другий і третій пункту 7 викласти в такій редакції:
“Суб'єкт у разі виявлення такої особи/сім'ї інформує про це уповноважений орган за місцем її проживання/перебування шляхом надсилання не пізніше ніж наступного робочого дня повідомлення у письмовій або електронній формі, засобами телекомунікаційного, зокрема електронного та телефонного, зв'язку. Не пізніше ніж наступного робочого дня після отримання інформації про виявлення особи/сім'ї, яка належить до вразливих категорій населення або перебуває під впливом чинників, що можуть зумовити потрапляння у складні життєві обставини, уповноважений орган повідомляє соціальному менеджеру/фахівцю із соціальної роботи (у разі перебування особи/сім'ї у надавача соціальних послуг - його соціальному працівнику) для проведення ним оцінювання потреб особи/сім'ї в соціальних послугах.
У разі звернення особи до уповноваженого органу за призначенням державної соціальної допомоги малозабезпеченим сім'ям, державної соціальної допомоги особам з інвалідністю з дитинства та дітям з інвалідністю, одноразової матеріальної допомоги непрацюючим малозабезпеченим особам, особам з інвалідністю та дітям з інвалідністю, одноразової матеріальної допомоги особам, які постраждали від торгівлі людьми, уповноважений орган інформує таку особу (у тому числі шляхом надання відповідних друкованих інформаційних матеріалів) про соціальні послуги, якими вона може скористатися, умови та порядок їх отримання та в разі потреби надсилає соціальному менеджеру/фахівцю із соціальної роботи повідомлення про необхідність оцінювання потреб особи/сім'ї в соціальних послугах.”;
4) у пункті 8:
абзац перший викласти в такій редакції:
“8. За результатами оцінювання потреб у соціальних послугах особи/сім'ї, яка належить до вразливих категорій населення або перебуває під впливом чинників, що можуть зумовити потрапляння у складні життєві обставини, соціальний менеджер/фахівець із соціальної роботи (у разі перебування особи/сім'ї, яка перебуває у складних життєвих обставинах, у надавача - його соціальний працівник) складає акт оцінки потреб сім'ї/особи (у паперовій або електронній формі), який не пізніше ніж наступного робочого дня подається до уповноваженого органу для прийняття рішення про надання/відмову в наданні соціальних послуг.”;
в абзаці другому слова “соціальний менеджер/фахівець із соціальної роботи” замінити словами “соціальний менеджер/фахівець із соціальної роботи (у разі перебування особи/сім'ї, яка перебуває у складних життєвих обставинах, у надавача - його соціальний працівник)”;
доповнити пункт абзацом такого змісту:
“Форма акта оцінки потреб сім'ї/особи затверджується Мінсоцполітики.”;
5) пункт 15 викласти в такій редакції:
“15. Надання базових соціальних послуг, визначених частиною шостою статті 16 Закону України “Про соціальні послуги”, на території відповідної адміністративно-територіальної одиниці забезпечують Київська та Севастопольська міські держадміністрації, виконавчі органи сільських, селищних, міських рад.”;
6) абзац перший пункту 18 викласти в такій редакції:
“18. Рада міністрів Автономної Республіки Крим, обласні, Київська та Севастопольська міські держадміністрації, виконавчі органи сільських, селищних, міських рад забезпечують ведення Реєстру надавачів та отримувачів соціальних послуг на рівні відповідної адміністративно-територіальної одиниці та в доступній формі інформують населення про соціальні послуги, якими можуть скористатися жителі відповідної адміністративно-територіальної одиниці, їх зміст і порядок надання, про надавачів.”;
7) абзац другий пункту 21 виключити;
8) доповнити Порядок пунктом 241 такого змісту:
“241. Обласні, Київська та Севастопольська міські держадміністрації на офіційному веб-сайті оприлюднюють інформацію, яка оновлюється щомісяця до 5 числа місяця, наступного за звітним, стосовно:
потужності кожного інтернатного закладу;
чисельності осіб, які проживають/перебувають в інтернатному закладі;
наявності вільних місць в інтернатному закладі.”;
9) пункти 25-29 викласти в такій редакції:
“25. Для отримання соціальних послуг особа, яка потребує соціальних послуг (далі - особа), подає уповноваженому органу за місцем свого проживання/перебування заяву про надання соціальних послуг (далі - заява) у письмовій або електронній формі, що складається за формою, затвердженою Мінсоцполітики, разом з документами, зазначеними в пункті 28 цього Порядку.
Якщо особа за станом здоров'я не спроможна самостійно прийняти рішення про необхідність надання їй соціальних послуг, законний представник такої особи зобов'язаний подати заяву, уповноважена особа органу опіки та піклування - повідомлення з рішенням органу опіки та піклування про надання соціальних послуг.
Подання заяви з відповідними документами для отримання соціальних послуг особами з інвалідністю та особами похилого віку, які мають інтелектуальні та/або психічні порушення, проводиться відповідно до Порядку надання соціальних послуг особам з інвалідністю та особам похилого віку, які страждають на психічні розлади, затвердженого постановою Кабінету Міністрів України від 26 червня 2019 р. № 576 (Офіційний вісник України, 2019 р., № 55, ст. 1912).
Заява в електронній формі подається через Єдиний державний вебпортал електронних послуг (далі - “Портал Дія”), електронну систему чи іншу інтегровану з ними інформаційну систему.
26. Заява особи, її законного представника, повідомлення уповноваженої особи органу опіки та піклування про надання соціальних послуг можуть прийматися центром надання адміністративних послуг за місцем проживання/перебування особи.
Заява особи, її законного представника, повідомлення уповноваженої особи органу опіки та піклування, прийняті центром надання адміністративних послуг, протягом одного робочого дня з дати їх надходження передаються уповноваженому органу для підготовки відповідних запитів, клопотань (у разі потреби) та прийняття рішення про надання соціальних послуг.
27. Надавач, до якого особа, її законний представник, уповноважена особа органу опіки та піклування звернулися безпосередньо, допомагає в поданні заяви до уповноваженого органу не пізніше ніж наступного робочого дня та інформує про можливість отримання необхідної допомоги та умови її надання (в усній формі, через електронні засоби комунікації або шляхом надання друкованих інформаційних матеріалів).
Якщо у цього надавача є соціальний менеджер/фахівець із соціальної роботи, оцінювання потреб у соціальних послугах особи/сім'ї, яка належить до вразливих категорій населення або перебуває під впливом чинників, що можуть зумовити потрапляння у складні життєві обставини, проводиться ним відповідно до пункту 7 цього Порядку.
28. Для надання соціальних послуг подається заява особи, законного представника, повідомлення уповноваженої особи органу опіки та піклування.
Під час подання заяви, повідомлення пред'являються:
паспорт громадянина України, посвідчення про взяття на облік бездомної особи за формою, затвердженою Мінсоцполітики, для іноземців та осіб без громадянства - довідка про звернення за захистом в Україні/посвідчення особи, яка потребує додаткового захисту/посвідчення біженця/паспортний документ іноземця та посвідка на тимчасове проживання або посвідка на постійне проживання;
документ, що засвідчує реєстрацію у Державному реєстрі фізичних осіб - платників податків (картка платника податків), або дані про реєстраційний номер облікової картки платника податків з Державного реєстру фізичних осіб - платників податків, внесені до паспорта громадянина України.
До заяви, повідомлення додаються такі документи/копії (якщо викладених у них відомостей немає в державних електронних інформаційних ресурсах):
копія довідки до акта огляду медико-соціальною експертною комісією за формою, затвердженою МОЗ (для осіб з інвалідністю);
копія медичного висновку про дитину з інвалідністю віком до 18 років, виданого в установленому МОЗ порядку (для дитини з інвалідністю);
копія виданої лікарсько-консультативною комісією лікувально-профілактичного закладу довідки про захворювання дитини на тяжке перинатальне ураження нервової системи, тяжку вроджену ваду розвитку, рідкісне орфанне захворювання, онкологічне, онкогематологічне захворювання, дитячий церебральний параліч, тяжкий психічний розлад, цукровий діабет I типу (інсулінозалежний), гостре або хронічне захворювання нирок IV ступеня, про те, що дитина отримала тяжку травму, потребує трансплантації органа, потребує паліативної допомоги (за наявності);
висновок про стан здоров'я особи, яка потребує надання соціальних послуг, за формою, затвердженою МОЗ (крім соціальних послуг, які надаються одноразово, екстрено (кризово);
копія рішення органу опіки та піклування про утворення прийомної сім'ї, дитячого будинку сімейного типу, про влаштування дитини в сім'ю патронатного вихователя (за наявності);
копія рішення суду про обмеження цивільної дієздатності або визнання недієздатною особи, яка потребує надання соціальних послуг (для недієздатних осіб та осіб, цивільна дієздатність яких обмежена);
копія рішення суду або органу опіки та піклування про призначення опікуна або піклувальника особі, яка потребує надання соціальних послуг (за наявності опікуна або піклувальника);
рішення органу опіки та піклування про надання соціальних послуг (якщо подається повідомлення уповноваженої особи органу опіки та піклування (для недієздатних осіб, які не мають законного представника);
копія документа, що підтверджує повноваження представника органу опіки та піклування (якщо подається повідомлення уповноваженої особи органу опіки та піклування (для недієздатних осіб, які не мають законного представника), з пред'явленням оригіналу;
копія паспорта громадянина України опікуна (опікунів) або піклувальника (піклувальників) особи, яка потребує надання соціальних послуг (за наявності опікуна (опікунів) або піклувальника (піклувальників);
акт оцінки потреб сім'ї/особи (за наявності), складений соціальним менеджером/фахівцем із соціальної роботи, у разі перебування особи/сім'ї у надавача - його соціальним працівником;
декларація про доходи та майновий стан осіб (заповнюється на підставі довідок про доходи кожного члена сім'ї) за формою, затвердженою Мінсоцполітики;
копія довідки про взяття на облік внутрішньо переміщеної особи (за наявності). У разі технічної можливості копія зазначеної довідки подається в електронній формі з використанням мобільного додатка “Портал Дія”;
копія свідоцтва про народження дитини віком до 18 років (за потреби).
Зазначені копії документів засвідчуються посадовими особами уповноваженого органу або центру надання адміністративних послуг, який прийняв заяву.
Заява, повідомлення в електронній формі можуть подаватися через “Портал Дія”.
На заяву, повідомлення та документи, що подаються в електронній формі, накладається кваліфікований електронний підпис (або удосконалений електронний підпис, який базується на кваліфікованому сертифікаті відкритого ключа) особи, її законного представника, уповноваженої особи органів опіки та піклування, які звертаються за наданням соціальних послуг.
Якщо в державних електронних інформаційних ресурсах наявні необхідні відомості, відповідні документи/копії не подаються. Зазначені відомості, необхідні для надання соціальної послуги, отримуються органом, що приймає рішення про надання соціальної послуги:
через систему електронної взаємодії державних електронних інформаційних ресурсів;
через інформаційні системи або бази даних;
шляхом надсилання запитів до власників (розпорядників зазначених відомостей.
Уповноважений орган перевіряє подані/надіслані особою, її законним представником, уповноваженою особою органу опіки та піклування документи/відомості, зазначає кількість прийнятих документів, порядковий номер заяви, дату її реєстрації, кількість неподаних документів, які необхідно подати, і дату, до якої ці документи мають бути подані.
Бездомній особі, яка не має документа, що посвідчує особу, надається допомога у поновленні зазначеного документа відповідно до законодавства.
Для надання соціальних послуг (крім тих, що надаються за рахунок бюджетних коштів незалежно від доходу особи) за наявності в особи доходів, інформація про які відсутня в ДПС, Пенсійному фонді України, фондах загальнообов'язкового державного соціального страхування та згідно із законодавством не може бути отримана на запит уповноваженого органу відповідно до цього Порядку, подаються також довідки / інші документи про доходи.
Підставою для розгляду питання про надання соціальних послуг є повідомлення суб'єкта та/або акт оцінки потреб сім'ї/особи, складений соціальним менеджером/фахівцем із соціальної роботи (у разі перебування особи у надавача - його соціальним працівником), звернення, повідомлення інших осіб в інтересах особи, рекомендації комісії з питань захисту прав дитини, подані за результатами розгляду матеріалів про стан сім'ї, яка перебуває у складних життєвих обставинах.
29. Для осіб, які потребують надання соціальної послуги стаціонарного догляду, паліативного догляду, підтриманого проживання в інтернатній установі (інтернатному закладі) системи соціального захисту населення (далі - інтернатний заклад), крім зазначених у пункті 28, подаються у паперовій або електронній формі такі документи/копії (якщо викладених у них відомостей немає в державних електронних інформаційних ресурсах):
копія індивідуальної програми реабілітації особи з інвалідністю за формою, затвердженою МОЗ (за наявності інвалідності);
копія пенсійного посвідчення або посвідчення особи, яка отримує державну соціальну допомогу (за наявності), з пред'явленням оригіналу;
три фотокартки розміром 3 x 4 сантиметри.”;
10) у пункті 31 слова “Орган соціального захисту населення” замінити словами “Уповноважений орган”;
11) абзац шостий пункту 32 викласти в такій редакції:
“Уповноважений орган здійснює обмін даними з електронними інформаційними ресурсами ДПС, Пенсійного фонду України, фондів загальнообов'язкового державного соціального страхування відповідно до порядків, установлених Мінсоцполітики за погодженням з Фондом соціального страхування, та Мінсоцполітики і Мінекономіки за погодженням з Державним центром зайнятості.”;
12) в абзаці першому пункту 33 слова “соціальним менеджером/ фахівцем із соціальної роботи” замінити словами “соціальним менеджером/фахівцем із соціальної роботи (у разі перебування особи/ сім'ї, яка перебуває у складних життєвих обставинах, у надавача соціальних послуг - його соціальним працівником)”;
13) пункт 37 викласти в такій редакції:
“37. Про прийняте рішення особа, її законний представник, уповноважена особа органу опіки та піклування інформується уповноваженим органом не пізніше ніж через три робочих дні з дати його прийняття шляхом надання (надсилання) повідомлення про надання/відмову в наданні соціальних послуг у паперовій або електронній формі. У повідомленні про надання/відмову в наданні соціальних послуг обов'язково зазначаються підстави відмови.
Рішення про надання/відмову в наданні соціальних послуг бездомній особі, звільненій особі, особі із залежністю від наркотичних засобів чи психотропних речовин, ВІЛ-інфікованій особі надається (надсилається) особі за місцезнаходженням надавача соціальних послуг, у якого така особа перебуває з моменту виявлення та оцінювання потреб у соціальних послугах.
У разі звернення особи, її законного представника, уповноваженої особи органу опіки та піклування про надання соціальних послуг в інтернатному закладі/закладі соціальної підтримки сімей, дітей та молоді уповноважений орган протягом семи робочих днів з дати подання заяви та документів з урахуванням результатів оцінювання потреб особи в соціальних послугах надсилає:
обласній, Київській та Севастопольській міській держадміністрації - пакет документів і клопотання про влаштування особи до інтернатного закладу/закладу соціальної підтримки сімей, дітей та молоді регіонального рівня;
особі, її законному представнику, уповноваженій особі органу опіки та піклування - повідомлення про подання клопотання про влаштування особи до інтернатного закладу/закладу соціальної підтримки сімей, дітей та молоді.
Форми клопотання про влаштування особи до інтернатного закладу, закладу соціальної підтримки сімей, дітей та молоді та повідомлення про подання клопотання про влаштування особи до інтернатного закладу, закладу соціальної підтримки сімей, дітей та молоді затверджуються Мінсоцполітики.
Обласна, Київська та Севастопольська міська держадміністрація у строк до п'яти робочих днів з дати отримання клопотання про влаштування особи до інтернатного закладу/закладу соціальної підтримки сімей, дітей та молоді та документів оформляє путівку/направлення на влаштування до інтернатного закладу/закладу соціальної підтримки сімей, дітей та молоді за формою, встановленою Мінсоцполітики (далі - путівка/ направлення), та протягом одного робочого дня з дати оформлення путівки/направлення видає (надсилає) її особі, законному представнику, уповноваженій особі органу опіки та піклування.
Про видачу (надсилання) путівки/направлення особі, її законному представнику, уповноваженій особі органу опіки та піклування обласна, Київська та Севастопольська міська держадміністрація письмово інформує уповноважений орган за місцем проживання/перебування особи.
У разі влаштування особи до закладу соціальної підтримки сімей, дітей та молоді (як структурного підрозділу центру соціальних служб/ центру надання соціальних послуг, який діє у відповідній адміністративно-територіальній одиниці) уповноважений орган оформляє направлення на влаштування до нього за формою, встановленою Мінсоцполітики.
З путівкою/направленням особа, її законний представник, уповноважена особа органу опіки та піклування звертаються до інтернатного закладу/закладу соціальної підтримки сімей, дітей та молоді.”;
14) у пункті 41:
в абзаці першому слова “райдержадміністрація, виконавчий орган міської ради міста обласного значення, ради об'єднаної територіальної громади” замінити словами “ уповноважений орган”;
абзац другий викласти в такій редакції:
“Для організації надання соціальних послуг на регіональному рівні уповноважений орган за місцем проживання/перебування особи, яка звернулася із заявою, подає клопотання про надання соціальних послуг разом з відповідними документами обласній, Київській та Севастопольській міській держадміністрації для подальшого прийняття рішення про надання соціальних послуг.”;
15) абзац другий пункту 43 після слова “зберігається” доповнити словами “протягом п'яти років”;
16) пункт 45 викласти в такій редакції:
“45. Обсяг та зміст соціальної послуги для кожного її отримувача визначаються індивідуально залежно від його потреб і зазначаються в індивідуальному плані надання соціальної послуги, що є невід'ємною частиною договору про надання соціальної послуги.
Якщо особі одночасно надаватимуться декілька соціальних послуг, заходи щодо кожної соціальної послуги, їх періодичність, строки та обсяг їх виконання зазначаються в окремих розділах одного індивідуального плану.
У разі виявлення потреби особи/сім'ї, яка належить до вразливих категорій населення або перебуває під впливом чинників, що можуть зумовити потрапляння у складні життєві обставини, в інших соціальних послугах надавач протягом трьох робочих днів письмово інформує про це уповноважений орган для прийняття ним відповідного рішення.
Для продовження надання соціальних послуг оцінювання потреб у соціальних послугах особи/сім'ї, яка належить до вразливих категорій населення або перебуває під впливом чинників, що можуть зумовити потрапляння у складні життєві обставини, проводиться надавачем.
Надання соціальних послуг одноразово, екстрено (кризово) здійснюється без укладення договору.”;
17) абзац перший пункту 46 виключити;
18) пункт 49 викласти в такій редакції:
“49. У разі припинення надання соціальних послуг (крім соціальних послуг, що надаються в інтернатному закладі) з підстав, зазначених у пунктах 5 і 6 частини другої статті 24 Закону України “Про соціальні послуги”, надавач протягом однієї доби з моменту виявлення причин припинення надання соціальних послуг подає (надсилає) уповноваженому органу в письмовій або електронній формі засобами телекомунікаційного, зокрема електронного, зв'язку клопотання про припинення надання соціальних послуг із зазначенням причин припинення їх надання для прийняття рішення про припинення надання соціальних послуг.
У разі припинення надання соціальних послуг з підстав, зазначених у пунктах 1-4, 7 і 8 частини другої статті 24 Закону України “Про соціальні послуги”, надавач приймає рішення про припинення надання соціальних послуг та видає відповідний наказ (надавач недержавного сектору - наказ/розпорядження) із зазначенням причин припинення надання соціальних послуг.
Повідомлення про припинення надання соціальних послуг надавач протягом трьох робочих днів надсилає на поштову адресу особи, її законного представника, органу опіки та піклування за місцезнаходженням надавача та уповноваженому органу, який прийняв рішення про надання соціальних послуг; у разі надання соціальних послуг в інтернатному закладі - обласній, Київській та Севастопольській міській держадміністрації, яка видала путівку, територіальному органу Пенсійного фонду України або уповноваженому органу за місцезнаходженням надавача в письмовій або електронній формі із зазначенням причин припинення надання соціальних послуг.
Форми рішення про припинення надання соціальних послуг та повідомлення про припинення надання соціальних послуг затверджуються Мінсоцполітики.”;
19) абзац перший пункту 50 викласти в такій редакції:
“50. Якщо підставою для відмови в наданні/припинення надання соціальних послуг є ненадання надавачем тих соціальних послуг, яких потребує особа/сім'я, або ліквідація (припинення діяльності) надавача чи припинення надання ним відповідних соціальних послуг, такий надавач надсилає уповноваженому органу інформацію про підстави такої відмови в наданні/припинення надання соціальних послуг не пізніше ніж через три робочих дні з дати прийняття відповідного рішення для врахування під час визначення потреб населення адміністративно-територіальної одиниці в соціальних послугах та організації їх надання.”;
20) у тексті Порядку слова “орган соціального захисту населення” у всіх відмінках і формах числа замінити словами “уповноважений орган” у відповідному відмінку і числі.