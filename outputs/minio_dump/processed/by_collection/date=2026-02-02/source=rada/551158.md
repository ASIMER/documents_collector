---
source: "rada"
dokid: 551158
nreg: "z1984-25"
title: "Про затвердження Положення про розкриття інформації авторизованими рейтинговими агентствами"
doc_date: 2025-12-19
revision_date: 2025-12-19
status: 5
types: [22, 11, 35, 99, 95, 25, 154, 175]
org: 1159
---
НАЦІОНАЛЬНА КОМІСІЯ З ЦІННИХ ПАПЕРІВ ТА ФОНДОВОГО РИНКУ
РІШЕННЯ
19.12.2025 № 09/21/3402/К03
Зареєстровано в Міністерстві
юстиції України
31 грудня 2025 року
за № 1984/45390
Про затвердження Положення про розкриття інформації авторизованими рейтинговими агентствами
Відповідно до пункту 1 частини третьої статті 2, пункту 1 частини першої статті 7, статті 29, частини п'ятої статті 30 Закону України «Про державне регулювання ринків капіталу та організованих товарних ринків», пунктів 10, 11, 12 частини третьої статті 36 Закону України «Про рейтингування» Національна комісія з цінних паперів та фондового ринку
ВИРІШИЛА:
1. Затвердити Положення про розкриття інформації авторизованими рейтинговими агентствами, що додається.
2. Затвердити Зміни до Положення про розкриття інформації емітентами цінних паперів, а також особами, які надають забезпечення за такими цінними паперами, затвердженого рішенням Національної комісії з цінних паперів та фондового ринку від 06 червня 2023 року № 608, зареєстрованого в Міністерстві юстиції України 02 серпня 2023 року за № 1307/40363, що додаються.
3. Департаменту методології забезпечити подання цього рішення на державну реєстрацію до Міністерства юстицї України.
4. Управлінню адміністративної діяльності забезпечити оприлюднення цього рішення на офіційному вебсайті Національної комісії з цінних паперів та фондового ринку.
5. Департаменту правового розвитку, після державної реєстрації рішення Міністерством юстиції України, забезпечити оприлюднення цього рішення на офіційному вебсайті Національної комісії з цінних паперів та фондового ринку.
6. Це рішення набирає чинності з 01 січня 2026 року, але не раніше дня, наступного за днем його офіційного опублікування.
7. Контроль за виконанням цього рішення покласти на члена Національної комісії з цінних паперів та фондового ринку Я. Шляхова.
Голова Комісії
Руслан МАГОМЕДОВ
Протокол засідання Комісії
від 19.12.2025 р. № 117
ЗАТВЕРДЖЕНО
Рішення Національної комісії
з цінних паперів
та фондового ринку
19 грудня 2025 року
№ 09/21/3402/К03
Зареєстровано в Міністерстві
юстиції України
31 грудня 2025 року
за № 1984/45390
Положення
про розкриття інформації авторизованими рейтинговими агентствами
I. Загальні положення
1. Це Положення визначає порядок, строки і вимоги розкриття регулярної інформації про авторизоване рейтингове агентство (далі – АРА) та додаткові відомості, що містяться в такій інформації, а також інформації про рейтингову діяльність АРА.
2. У цьому Положенні терміни та поняття вживаються в такому значенні:
1) географічний регіон – Автономна Республіка Крим, 24 області, визначені Конституцією України та два міста з особливим статусом (Київ та Севастополь);
2) ЄДР – Єдиний державний реєстр юридичних осіб, фізичних осіб – підприємців та громадських формувань;
3) Закон про акціонерні товариства – Закон України «Про акціонерні товариства»;
4) Закон про бухгалтерський облік – Закон України «Про бухгалтерський облік та фінансову звітність в Україні»;
5) Закон про рейтингування – Закон України «Про рейтингування»;
6) Закон про ринки капіталу – Закон України «Про ринки капіталу та організовані товарні ринки»;
7) ім'я – ім'я (у розумінні Цивільного кодексу України) або повне ім'я фізичної особи – нерезидента відповідно до документа, що посвідчує таку особу;
8) іноземне рейтингове агентство – рейтингове агентство, створене відповідно до законодавства іноземної держави;
9) іноземні держави зони ризику – країни, які підпадають під критерії, визначені у додатку 1;
10) інформація, що підлягає розкриттю АРА – регулярна інформація (річна звітна інформація (далі – річна інформація) та піврічна звітна інформація (далі – піврічна інформація)) та додаткові відомості, що містяться в ній, інформація про рейтингову діяльність АРА, інформація про власників голосуючих акцій (часток) понад порогові значення пакетів акцій (часток), інша інформація, що підлягає розміщенню в базі даних особи, яка провадить діяльність з оприлюднення регульованої інформації від імені учасників ринків капіталу та професійних учасників організованих товарних ринків, а також розкривається відповідно до вимог законодавства;
11) керівник – голова колегіального виконавчого органу, одноосібний виконавчий орган, головний виконавчий директор (за однорівневої структури управління АРА);
12) кодекс корпоративного управління, затверджений НКЦПФР – Кодекс корпоративного управління: ключові вимоги і рекомендації, затверджений рішенням Національної комісії з цінних паперів та фондового ринку від 12 березня 2020 року № 118;
13) особа, яка оприлюднює регульовану інформацію – особа, яка провадить діяльність з оприлюднення регульованої інформації від імені учасників ринків капіталу та професійних учасників організованих товарних ринків;
14) повне найменування – повне найменування (у розумінні Цивільного кодексу України) або повне найменування юридичної особи – нерезидента відповідно до установчих(ого) документів(а);
15) Положення про подання регламентованих даних – Положення про подання адміністративних даних та інформації у вигляді електронних документів до Національної комісії з цінних паперів та фондового ринку, затверджене рішенням Державної комісії з цінних паперів та фондового ринку від 13 травня 2011 року № 492, зареєстроване в Міністерстві юстиції України 25 червня 2011 року за № 789/19527;
16) Положення про структуру власності - Положення про структуру власності юридичних осіб, процедуру та умови отримання погодження Національної комісії з цінних паперів та фондового ринку істотної участі у професійних учасниках ринків капіталу та організованих товарних ринків, затверджене рішенням Національної комісії з цінних паперів та фондового ринку від 14 листопада 2025 року № 09/21/3187/К03, зареєстроване в Міністерстві юстиції України 28 листопада 2025 року за № 1785/45191;
17) проміжний звіт – документ, в якому АРА розкриває піврічну інформацію відповідно до вимог цього Положення;
18) рада – наглядова рада або рада директорів (за однорівневої структури управління АРА);
19) рейтингове агентство – юридична особа, переважним видом діяльності якої є визначення рейтингів на професійній основі.
Рейтингове агентство, що має намір визначати публічні кредитні рейтинги в Україні, зобов'язане пройти авторизацію та здійснювати діяльність відповідно до вимог Закону України «Про рейтингування»;
20) річний звіт – документ, в якому АРА розкриває річну інформацію відповідно до вимог цього Положення;
21) стейкхолдер – особи та/або групи осіб, інтереси яких прямо пов'язані з діяльністю АРА або перетинаються з його інтересами (наприклад: учасники, працівники, кредитори, постачальники послуг та фінансових інструментів, клієнти або контрагенти, об'єднання або спілки вищезазначених осіб, місцеві громади, держава);
22) твердження щодо піврічної інформації – офіційна позиція осіб, які здійснюють управлінські функції, про те, що, наскільки це їм відомо, проміжна фінансова звітність, складена за міжнародними стандартами фінансової звітності та відповідно до Закону про бухгалтерський облік, містить достовірну та об'єктивну інформацію про стан активів, пасивів, фінансовий стан, прибутки та збитки АРА і юридичних осіб, які перебувають під контролем АРА (у разі наявності таких юридичних осіб) у рамках консолідованої фінансової звітності (у разі складання консолідованої фінансової звітності), а також про те, що проміжний звіт керівництва містить достовірну та об'єктивну інформацію;
23) твердження щодо річної інформації – офіційна позиція осіб, які здійснюють управлінські функції та підписують річну інформацію АРА, про те, що, наскільки це їм відомо, річна фінансова звітність складена за міжнародними стандартами фінансової звітності та відповідно до Закону про бухгалтерський облік, містить достовірну та об'єктивну інформацію про стан активів, пасивів, фінансовий стан, прибутки та збитки АРА і юридичних осіб, які перебувають під його контролем (у разі наявності таких юридичних осіб), у рамках консолідованої фінансової звітності (у разі складання консолідованої фінансової звітності), а також про те, що звіт керівництва містить достовірну та об'єктивну інформацію про розвиток і здійснення господарської діяльності і стан АРА і юридичних осіб, які перебувають під його контролем, у рамках консолідованої звітності, разом з описом основних ризиків та невизначеностей, з якими вони стикаються у своїй господарській діяльності;
24) URL-адреса (Universal Resource Locator) – універсальний покажчик місцезнаходження певного ресурсу (наприклад, файлу) у мережі Інтернет.
Інші терміни, які вживаються в цьому Положенні, використовуються в значеннях, визначених Законом про рейтингування, Законом про ринки капіталу, Законом про акціонерні товариства.
3. Дія цього Положення поширюється на АРА, в тому числі іноземні, що включені до Реєстру авторизованих рейтингових агентств.
4. Органом, що забезпечує дотримання вимог щодо розкриття АРА інформації, яка підлягає оприлюдненню відповідно до законодавства, є рада або, у разі, якщо створення ради не передбачено статутом, інший орган управління АРА.
5. До інформації, що підлягає розкриттю АРА, згідно вимог цього Положення належить:
1) регулярна інформація;
2) інформація про рейтингову діяльність АРА;
3) інша інформація, передбачена розділом V цього Положення.
6. Розкриття АРА інформації здійснюється з дотриманням принципів:
1) законності;
2) своєчасності;
3) достовірності;
4) збалансованості;
5) повноти.
7. Принцип законності передбачає, що розкриття інформації здійснюється виключно особами, які уповноважені суб'єктом розкриття здійснювати розкриття відповідної інформації.
8. Принцип своєчасності передбачає, що розкриття інформації відбуватиметься якнайшвидше, але в будь-якому разі – не пізніше ніж у строки, передбачені цим Положенням.
9. Принцип достовірності передбачає, що інформація, яка підлягає розкриттю є належним чином перевіреною та відповідає дійсності.
10. Принцип збалансованості передбачає, що розкриття інформації охоплює як позитивну, так і негативну інформацію.
11. Принцип повноти передбачає, що розкриття інформації відбуватиметься в повному обсязі, зокрема, що має розкриватися вся інформація, яка має значний вплив для прийняття рішень зацікавленими особами, навіть якщо розкриття такої інформації не вимагається згідно законодавства.
12. У разі, якщо АРА є емітентом цінних паперів або особою, яка надає забезпечення за такими цінними паперами, або радником з корпоративних прав, то таке АРА зобов'язане додатково розкривати регульовану інформацію відповідно до Закону України «Про ринки капіталу та організовані товарні ринки» та Положення про розкриття інформації емітентами цінних паперів, а також особами, які надають забезпечення за такими цінними паперами, затвердженого рішенням Національної комісії з цінних паперів та фондового ринку від 06 червня 2023 року № 608, зареєстрованого в Міністерстві юстиції України 02 серпня 2023 року за № 1307/40363.
II. Порядок розкриття інформації АРА
1. Особливості порядку розкриття інформації АРА
13. АРА розкриває інформацію, передбачену цим Положенням, шляхом:
1) розміщення на вебсайті АРА;
2) розміщення в базі даних особи, яка оприлюднює регульовану інформацію;
3) подання до НКЦПФР.
14. Інформація розкривається:
1) державною мовою, а також, за бажанням, додатково будь-якою іншою мовою країн-членів ЄС – для АРА;
2) державною мовою та/або англійською мовою – для іноземних АРА.
15. У разі розкриття АРА інформації додатково іншою мовою, ніж державною мовою, таке АРА забезпечує достовірність, повноту розкриття інформації, а також несе відповідальність за ідентичність змісту та правильність перекладу такої інформації. У разі наявності розбіжностей та/або невідповідності між інформацією, що підлягає розкриттю АРА, яка одночасно була розкрита державною мовою та додатково іншою мовою країн – членів ЄС, перевага надається інформації, яка була розкрита державною мовою.
Вимоги до подання інформації та документів для розміщення у базі даних особи, яка оприлюднює регульовану інформацію згідно з підпунктом 2 пункту 13 цього Положення, а також щодо підтвердження факту такого подання, визначено у додатку 2.
Якщо особа, яка оприлюднює регульовану інформацію, також надає АРА інформаційні послуги на ринках капіталу та організованих товарних ринках з подання звітності та/або адміністративних даних до НКЦПФР, то така особа самостійно подає відповідну інформацію до НКЦПФР та здійснює підтвердження такого подання, повідомляючи про це АРА у спосіб, встановлений договором, регламентом, іншим документом, укладеним з АРА. У такому випадку АРА не потрібно окремо подавати інформацію до НКЦПФР, як це визначено у підпункті 3 пункту 13 цього Положення.
16. АРА подають інформацію та документи до НКЦПФР згідно з підпунктом 3 пункту 13 цього Положення у порядку, встановленому Положенням про подання регламентованих даних:
1) через особу, яка надає інформаційні послуги на ринках капіталу та організованих товарних ринках з подання звітності та/або звітних даних до НКЦПФР;
2) самостійно.
Для цілей взаємодії з програмно-технічним комплексом (ПТК) НКЦПФР, інформаційно-комунікаційна система АРА має забезпечувати підключення до ПТК НКЦПФР та функціонування відповідно до протоколу взаємодії, визначеного окремим нормативно-технічним актом НКЦПФР щодо підключення та протоколу взаємодії зовнішніх програмно-технічних комплексів із ПТК НКЦПФР для подання до НКЦПФР звітних даних та інформації у вигляді електронних документів.
17. АРА зобов'язані розміщувати на власному вебсайті інформацію, що підлягає розкриттю АРА, згідно з підпунктом 1 пункту 13 цього Положення.
АРА забезпечує вільний доступ до інформації на власному вебсайті та не може обмежувати доступ або встановлювати плату за доступ до інформації, що підлягає обов'язковому розкриттю на такому вебсайті.
Інформація АРА повинна розміщуватися на вебсайті у спосіб, який забезпечує її легкий та зрозумілий пошук. Вся інформація, яка розкривається відповідно до вимог цього Положення, розміщується у розділі під назвою «Інформація, що підлягає розкриттю АРА». Посилання на сторінку для переходу до цього розділу розміщується на головній (стартовій) сторінці вебсайту АРА.
Інформація, яка розкривається відповідно до вимог цього Положення та розміщується на власному вебсайті АРА у розділі під назвою «Інформація, що підлягає розкриттю АРА», розподіляється на три види:
1) регулярна інформація;
2) інформація про рейтингову діяльність АРА;
3) інша інформація.
Інформація підлягає оприлюдненню АРА на власному вебсайті у формі електронного документа, що базується на кваліфікованому сертифікаті відкритого ключа уповноваженої особи АРА та придатний для:
1) сприйняття людиною;
2) друку на папері формату А4;
3) можливості контекстного пошуку та копіювання будь-якої розміщеної на ньому інформації (у форматі DOC (DOCX) або PDF);
4) завантаження;
5) зчитування кваліфікованого сертифіката відкритого ключа уповноваженої особи АРА.
Інформація також розміщується у машинозчитуваному форматі (XML або iXBRL) з накладенням електронного підпису уповноваженої особи АРА, що базується на кваліфікованому сертифікаті відкритого ключа.
У разі розміщення на власному вебсайті фінансової звітності, що підлягає розкриттю АРА з урахуванням вимог, визначених пунктом 23 цього Положення, у форматі iXBRL, розміщення такої інформації у іншому форматі, передбаченому абзацом 5 цього пункту, не є обов'язковим.
Інформація, що підлягає розкриттю АРА, залишається в публічному доступі на власному вебсайті АРА протягом щонайменше як 10 років після її розкриття.
У випадку зміни власного вебсайту, АРА зобов'язане розмістити на новому власному вебсайті всю інформацію, яка була розміщена раніше, та строк розміщення якої не минув – з дня початку функціонування нового власного вебсайту.
18. Інформація подається до НКЦПФР у формі електронних документів відповідно до нормативно-правового акта НКЦПФР, що регулює порядок подання звітних даних та інформації у формі електронних документів.
Інформація в електронній формі складається відповідно до опису розділів та схем XML-файлів, визначених окремим актом НКЦПФР нормативно-технічного характеру.
Інформація складається АРА з використанням Системи довідників та класифікаторів Національної комісії з цінних паперів та фондового ринку, затвердженої рішенням Національної комісії з цінних паперів та фондового ринку від 08 травня 2012 року № 646, зареєстрованої в Міністерстві юстиції України 25 травня 2012 року за № 831/21143.
19. На письмову вимогу уповноваженої особи НКЦПФР АРА зобов'язане подати до НКЦПФР у строк, передбачений вимогою, відповідну інформацію шляхом направлення через особистий кабінет АРА у Комплексній інформацйній системі НКЦПФР з урахуванням вимог законодавства про електронні документи та електронний документообіг, відповідно до вимог та засобами, визначеними окремим документом нормативно-технічного характеру, інформація про який оприлюднена на офіційному вебсайті НКЦПФР.
20. Під час розкриття інформації АРА мають право не надавати у її складі копії документів, якщо такі документи є в наявності у НКЦПФР та/або у публічному доступі у візуальній формі, що дає змогу сприймати їх зміст людиною, у машинозчитуваному форматі та вільно завантажувати їх. У такому разі АРА подає реквізити для забезпечення можливості автоматичного завантаження копій цих документів з мережі Інтернет, що містять повну адресу файлу, за якою здійснюється вільне і пряме завантаження його копій засобами автоматизації (без необхідності попередньої реєстрації, введення кодів, інших додаткових дій на забезпечення завантаження), в форматі URL-адреси, ім'я файлу (включаючи розширення в імені файлу, яке має відповідати його типу/формату), точний розмір файлу та контрольну суму для забезпечення можливості автоматичного контролю точності копіювання вмісту.
21. АРА повідомляє НКЦПФР, акціонерів (учасників) та інших стейкхолдерів про випадки несвоєчасного розкриття та можливого несвоєчасного розкриття інформації не пізніше 10:00 наступного робочого дня після:
1) спливу граничного строку для розкриття інформації АРА;
2) дня, коли АРА стало відомо про можливе несвоєчасне розкриття інформації.
АРА повідомляє НКЦПФР – шляхом подання повідомлення про несвоєчасне розкриття інформації, що підлягає розкриттю АРА, за формою згідно з додатком 3 за підписом уповноваженої особи АРА з обґрунтуванням причин, що призвели або можуть призвести до несвоєчасного розкриття інформації та новою датою опублікування інформації, що підлягає розкриттю АРА.
АРА повідомляє акціонерів (учасників) та інших стейкхолдерів – шляхом оприлюднення на власному вебсайті повідомлення за формою згідно з додатком 3 з обґрунтуванням причин, що призвели або можуть призвести до несвоєчасного розкриття інформації та новою датою опублікування інформації, що підлягає розкриттю АРА.
22. АРА повідомляє НКЦПФР, акціонерів (учасників) та інших стейкхолдерів про випадки розкриття ним недостовірної інформації не пізніше 10:00 наступного робочого дня після дня, коли АРА стало відомо про розкриття недостовірної інформації.
АРА спростовує таку інформацію та розкриває виправлену інформацію у той самий спосіб, що й було розкрито недостовірну інформацію.
АРА повідомляє НКЦПФР – шляхом подання повідомлення про розкриття недостовірної інформації, що підлягає розкриттю АРА за формою згідно з додатком 4 за підписом уповноваженої особи АРА про факт оприлюднення недостовірної інформації та з обґрунтуванням причин оприлюднення недостовірної інформації із обов'язковим зазначенням, що саме в інформації було виправлено.
АРА повідомляє акціонерів (учасників) та інших стейкхолдерів – шляхом оприлюднення на власному вебсайті нового файлу із виправленою інформацією з обов'язковим зазначенням, що саме в ній було виправлено, а також збереженням файлу із недостовірною інформацією із зазначенням в імені файлу про його недостовірність, а також повідомлення згідно додатку 4.
23. АРА розкривають фінансову звітність, складену відповідно до Закону про бухгалтерський облік, міжнародних стандартів фінансової звітності.
У разі, якщо відповідно до законодавства АРА зобов'язане складати консолідовану (субконсолідовану) фінансову звітність, фінансова звітність повинна містити консолідовану (субконсолідовану) фінансову звітність разом із аудиторським звітом та окремо власну фінансову звітність разом із аудиторським звітом.
АРА, для складання фінансової звітності (річної, проміжної) застосовують міжнародні стандарти фінансової звітності, та складають фінансову звітність та звіт керівництва / консолідовану (субконсолідовану) фінансову звітність та консолідований звіт керівництва у разі складання консолідованої фінансової звітності, на основі таксономії фінансової звітності за міжнародними стандартами фінансової звітності в єдиному електронному форматі (формат XBRL), визначеному центральним органом виконавчої влади, що забезпечує формування та реалізує державну політику у сфері бухгалтерського обліку, та подають її до Центру збору фінансової звітності, операційне управління яким здійснюється НКЦПФР (далі – Центр збору фінансової звітності), з урахуванням вимог нормативно-правових актів НКЦПФР. У такому разі розкриття фінансової звітності здійснюється відповідно до пункту 20 цього Положення.
Електронний файл з фінансовою звітністю у форматі XBRL також має містити:
аудиторський звіт, який подається разом з річною фінансовою звітністю / річною консолідованою (субконсолідованою) фінансовою звітністю (у разі складання консолідованої фінансової звітності);
звіт щодо огляду проміжної фінансової звітності / проміжної консолідованої фінансової звітності (у разі складання консолідованої фінансової звітності), у випадках, передбачених законом та нормативно-правовими актами Комісії.
Аудиторський звіт щодо річної фінансової звітності (річної консолідованої фінансової звітності) та звіт щодо огляду проміжної фінансової звітності (проміжної консолідованої фінансової звітності) мають відповідати Міжнародним стандартам контролю якості (управління якістю), аудиту, огляду, іншого надання впевненості та супутніх послуг, Закону України «Про аудит фінансової звітності та аудиторську діяльність» та Вимогам до інформації, що стосується аудиту або огляду фінансової звітності учасників ринків капіталу та організованих товарних ринків, нагляд за якими здійснює Національна комісія з цінних паперів та фондового ринку, затвердженим рішенням Національної комісії з цінних паперів та фондового ринку від 22 липня 2021 № 555, зареєстрованим в Міністерстві юстиції України 07 вересня 2021 року за № 1176/36798.
Для складання аудиторського звіту щодо річної фінансової звітності (річної консолідованої фінансової звітності) та звіту щодо огляду проміжної фінансової звітності (проміжної консолідованої фінансової звітності) АРА повинні використовувати послуги суб'єктів аудиторської діяльності, які зареєстровані у розділі «Суб'єкти аудиторської діяльності, які мають право проводити обов'язковий аудит фінансової звітності», або розділі «Суб'єкти аудиторської діяльності, які мають право проводити обов'язковий аудит фінансової звітності підприємств, що становлять суспільний інтерес» Реєстру аудиторів та суб'єктів аудиторської діяльності.
Суб'єкти аудиторської діяльності повинні бути зареєстровані у відповідному розділі Реєстру аудиторів та суб'єктів аудиторської діяльності, у тому числі, й у період проведення ними аудиту та огляду фінансової звітності.
24. АРА має право наводити додаткову інформацію, яка необхідна для повного і всебічного розкриття інформації.
АРА має право додатково розміщувати в базі даних особи, яка оприлюднює регульовану інформацію та на власному вебсайті повідомлення про суттєві події (інші, ніж передбачені цим Положенням), які можуть бути істотними для стейкхолдерів або можуть вплинути на фінансово-господарський стан АРА. Повідомлення про суттєві події розкривається за формою згідно з додатком 5.
25. Іноземні рейтингові агентства, в тому числі авторизовані відповідно до вимог Регламенту Європейського Парламенту та Ради (ЄС) № 1060/2009 від 16 вересня 2009 року щодо кредитних рейтингових агентств та які включені до Реєстру авторизованих рейтингових агентств, мають право розкривати в публічному доступі інформацію згідно з законодавством країни реєстрації його головного офісу.
III. Склад, обсяг та строки розкриття регулярної інформації
1. Розкриття річної інформації
26. Річна інформація оформлюється у вигляді річного звіту АРА та складається з таких частин:
1) загальна інформація про АРА, передбачена підпунктами 1-7 пункту 27 цього Положення;
2) інформація щодо капіталу та цінних паперів АРА, передбачена підпунктами 8-16 пункту 27 цього Положення;
3) фінансова інформація про АРА, передбачена підпунктами 17-23 пункту 27 цього Положення;
4) нефінансова інформація про АРА, передбачена підпунктами 24-28 пункту 27 цього Положення;
5) інформація про окремі види цінних паперів, емітентом яких є АРА, передбачена підпунктом 29 пункту 27 цього Положення.
27. До річної інформації, яка підлягає розкриттю у річному звіті АРА, належить:
1) інформація про АРА, включаючи повне найменування, місцезнаходження АРА, розмір його статутного капіталу;
2) інформація про органи управління АРА, його посадових осіб, учасників або акціонерів, у тому числі структура власності АРА (зазначається URL-адреса власного вебсайту АРА, на якій розміщена структура власності АРА, складена згідно з вимогами додатку 6).
АРА, яке не є емітентом цінних паперів складає структуру власності відповідно до вимог Положення про структуру власності;
3) інформація про господарську та фінансову діяльність АРА, включаючи опис основних видів господарської діяльності, яку провадить АРА та додаткових послуг, що не є частиною рейтингової діяльності;
4) інформація про чинні ліцензії, які одержані АРА для провадження окремих видів діяльності;
5) організаційна структура АРА (крім випадків, коли законом така інформація визначена інформацією з обмеженим доступом);
6) відомості про заснування АРА інших юридичних осіб (участі в інших юридичних особах);
7) інформація про наявність філіалів або інших відокремлених структурних підрозділів АРА, у тому числі у схематичному зображенні (у разі якщо АРА має більше десяти відокремлених підрозділів, то вказується URL-адреса на власний вебсайт АРА, де розміщено повний перелік відокремлених осіб такої особи);
8) інформація про структуру капіталу, зокрема із зазначенням типів і класів акцій (часток), а також прав та обов'язків акціонерів (учасників);
9) інформація про зміну акціонерів (учасників), яким належать голосуючі акції (частки), розмір пакета яких стає більшим, меншим або дорівнює пороговому значенню пакета акцій (часток);
10) перелік власників пакетів 5 і більше відсотків акцій (часток) із зазначенням відсотка, кількості, типу та/або класу належних їм акцій (часток) та інформацію про зміну акціонерів (учасників), яким належать голосуючі акції (частки), розмір пакета яких стає більшим, меншим або дорівнює пороговому значенню пакета акцій (часток);
11) інформація про зміну осіб, яким належить право голосу за акціями (частками), сумарна кількість прав за якими стає більшою, меншою або дорівнює пороговому значенню пакета акцій (часток);
12) інформація про зміну осіб, які є власниками фінансових інструментів, пов'язаних з голосуючими акціями (частками), сумарна кількість прав за якими стає більшою, меншою або дорівнює пороговому значенню пакета акцій (часток);
13) інформація про наявність у власності працівників АРА цінних паперів (крім акцій) такого АРА, а щодо акцій/часток – інформацію про кожного працівника АРА, який володіє акціями/частками у розмірі понад 0,1 відсотка розміру статутного капіталу такого АРА;
14) наявну в АРА інформацію про корпоративні договори, укладені акціонерами (учасниками) такого АРА;
15) інформація про будь-які договори та/або правочини, умовою чинності яких є незмінність осіб, які здійснюють контроль над АРА;
16) інформація про загальну кількість голосуючих акцій (часток) та кількість голосуючих акцій (часток), право голосу за якими обмежено, а також кількість голосуючих акцій (часток), право голосу за якими в результаті обмеження такого права передано іншій особі;
17) річна фінансова звітність, перевірена суб'єктом аудиторської діяльності. У разі якщо відповідно до вимог законодавства АРА зобов'язане підготувати консолідовану фінансову звітність, річна фінансова звітність має містити консолідовану фінансову звітність, перевірену суб'єктом аудиторської діяльності, та окремо власну фінансову звітність, перевірену суб'єктом аудиторської діяльності;
18) аудиторський звіт, наданий за результатами аудиту фінансової звітності АРА суб'єктом аудиторської діяльності;
19) інформація про вчинення значних правочинів або правочинів, щодо яких є заінтересованість, або про попереднє надання згоди на вчинення таких правочинів;
20) відомості про осіб, заінтересованих у вчиненні товариством правочинів із заінтересованістю, та обставини, існування яких створює заінтересованість;
21) перелік винагород, що сплачуються кожним клієнтом АРА за підготовку кредитного рейтингу та/або надання додаткових послуг таким АРА;
22) цінова політика АРА, зокрема структура винагород та цінові критерії для різних видів кредитних рейтингів або об'єктів рейтингування;
23) перелік клієнтів АРА, внесок яких у темпи зростання доходів АРА у звітному періоді перевищував темпи зростання загальних доходів АРА у звітному періоді більш як у 1,5 разу. Клієнт АРА підлягає включенню до зазначеного переліку в разі якщо частка винагороди, сплаченої таким клієнтом у звітному періоді, перевищує 0,25 відсотка від загального обсягу доходів АРА.
Для цілей цього пункту під терміном "клієнт" розуміється юридична особа або особа, пов'язана з нею відносинами контролю, або будь-яка інша особа, від імені якої проводилися переговори, в результаті яких прямо чи опосередковано виплачено винагороду на користь АРА;
24) звіт керівництва (звіт про управління) відповідно до вимог, встановлених статтею 127 Закону про ринки капіталу;
25) звіт про прозорість відповідно до вимог статті 28 Закону про рейтингування;
26) інформацію про будь-які винагороди або компенсації, які мають бути виплачені посадовим особам АРА у разі їх звільнення;
27) інформацію про свою рейтингову діяльність, зокрема про частоту визначення кредитних рейтингів, кредитні рейтинги визначені в минулому;
28) перелік кредитних рейтингів, визначених та/або оновлених протягом звітного періоду, із зазначенням частки ініціативних рейтингів у такому переліку;
29) відомості щодо інформації про цінні папери АРА, що виникала протягом звітного періоду.
Також у річному звіті АРА зазначається посилання на інформацію, яка була розкрита АРА протягом звітного року (зазначається URL-адреси, включаючи URL-адресу власного вебсайту АРА, на якій розміщена така інформація).
АРА має право додатково розкривати інші відомості у річному звіті.
28. Річний звіт затверджується радою АРА (якщо законом повноваження не віднесено до компетенції іншого органу управління).
29. Зміст та форма річного звіту, в якому АРА розкриває річну інформацію, наведені в додатку 7. Річний звіт має супроводжуватися титульним аркушем та містити зміст інформації, яка у ньому зазначається. У разі відсутності інформації, наведеної у змісті, АРА повинен зазначити про причини її відсутності у поясненні щодо розкриття інформації.
30. Звіт керівництва (звіт про управління), передбачений пунктом 27 цього Положення, повинен містити достовірний огляд розвитку АРА та його діяльності за звітний період, у тому числі з описом ризиків та невизначеностей, з якими стикається АРА у процесі господарської діяльності.
31. У разі, якщо під контролем АРА перебувають інші юридичні особи, у звіті керівництва зазначається інформація про таких юридичних осіб з описом основних ризиків та невизначеностей, з якими вони стикаються у процесі господарської діяльності.
32. Звіт керівництва (звіт про управління) повинен містити такі відомості:
1) звернення до акціонерів / учасників та інших стейкхолдерів від голови ради АРА;
2) звернення до акціонерів / учасників та інших стейкхолдерів від керівника АРА;
3) інформацію про розвиток та вірогідні перспективи подальшого розвитку АРА;
4) інформацію про укладення деривативних контрактів або вчинення правочинів щодо деривативних цінних паперів АРА, якщо це впливає на оцінку його активів, зобов'язань, фінансового стану і доходів або витрат, зокрема інформацію про:
завдання та політику АРА щодо управління фінансовими ризиками, у тому числі політику щодо страхування кожного основного виду прогнозованої операції, для якої використовуються операції хеджування;
схильність АРА до цінових ризиків, кредитного ризику, ризику ліквідності та/або ризику грошових потоків;
5) звіт про корпоративне управління, з урахуванням вимог пункту 33 цього Положення;
6) інформацію щодо наявності у АРА зв'язків з іноземними державами зони ризику з урахуванням вимог пункту 36 цього Положення.
33. Звіт про корпоративне управління повинен містити такі відомості:
1) посилання на кодекс корпоративного управління оператора організованого ринку капіталу, об'єднання юридичних осіб та/або кодекс корпоративного управління, затверджений НКЦПФР та інший кодекс корпоративного управління (за наявності), який АРА добровільно вирішив застосовувати, включаючи посилання на текст відповідного кодексу у публічному доступі.
У разі відсутності кодексу корпоративного управління, АРА розкриває інформацію про практику корпоративного управління, що застосовується понад визначені законодавством вимоги;
2) пояснення щодо причин відхилення або відступу або не застосування положень кодексу корпоративного управління;
3) інформацію про проведені загальні збори акціонерів (учасників) та загальний опис прийнятих на таких зборах рішень;
4) персональний склад ради та колегіального виконавчого органу АРА, їх комітетів, інформацію про проведені засідання та загальний опис прийнятих рішень, а також звіти ради та колегіального виконавчого органу;
5) інформацію про наявність корпоративного секретаря, а також звіт щодо результатів його діяльності;
6) опис основних характеристик систем внутрішнього контролю і управління ризиками АРА, а також перелік структурних підрозділів АРА, які здійснюють ключові обов'язки щодо забезпечення роботи систем внутрішнього контролю і управління ризиками;
7) інформацію про звіт комплаєнс-підрозділу (комплаєнс-менеджера), з урахуванням вимог, передбачених пунктом 38 цього Положення;
8) перелік осіб, які прямо або опосередковано є власниками значного пакета акцій (часток) АРА;
9) інформацію про будь-які обмеження прав участі та голосування акціонерів (учасників) на загальних зборах АРА;
10) порядок призначення та звільнення посадових осіб АРА;
11) повноваження посадових осіб АРА;
12) інформацію про винагороду членів виконавчого органу та ради АРА, з урахуванням вимог, передбачених пунктом 34 цього Положення;
13) основні положення політики щодо розкриття інформації АРА;
14) інформацію від суб'єкта аудиторської діяльності, з урахуванням вимог, передбачених пунктом 35 цього Положення.
34. Інформація про винагороду членів виконавчого органу та ради АРА має містити інформацію про:
1) винагороди у національній або іноземній валюті й форми виплати винагороди, яку виплачено або яку мають виплатити кожному членові відповідного органу управління АРА, рішення про виплату якої прийнято у звітному періоді;
2) розмір фіксованої та змінної частин винагороди у загальному розмірі винагороди, яку виплачено або яку мають виплатити кожному членові відповідного органу управління АРА, рішення про виплату якої прийнято у звітному періоді;
3) критерії оцінки ефективності, за якими нараховували змінну частину винагороди;
4) зміни фіксованої частини винагороди протягом звітного періоду;
5) середньорічна фіксована та змінна винагорода рейтингових аналітиків, провідних аналітиків АРА;
6) співвідношення середнього розміру винагороди члена виконавчого органу та ради із середнім розміром винагороди рейтингових аналітиків/ провідних аналітиків АРА.
35. АРА зобов'язаний залучати суб'єкта аудиторської діяльності, який повинен висловити свою думку щодо інформації, зазначеної в підпунктах 6-10 пункту 33 цього Положення, а також перевірити достовірність інформації, зазначеної в підпунктах 1-5 пункту 33 цього Положення. З цією метою АРА залучає того ж суб'єкта аудиторської діяльності, якого було обрано відповідно до пункту 23 цього Положення для складання аудиторського звіту щодо річної фінансової звітності АРА.
36. До інформації щодо наявності зв'язків з іноземними державами зони ризику належить:
1) наявність в структурі власності АРА, що складена згідно з вимогами додатка 6 або відповідно до Положення про структуру власності (у разі якщо АРА не є емітентом цінних паперів), фізичних осіб, які мають громадянство іноземної держави зони ризику;
2) наявність в структурі власності АРА, що складена згідно з вимогами додатка 6 або відповідно до Положення про структуру власності (у разі якщо АРА не є емітентом цінних паперів), фізичних осіб, постійним місцем проживання яких є іноземні держави зони ризику;
3) наявність в структурі власності АРА, що складена згідно з вимогами додатка 6 або відповідно до Положення про структуру власності (у разі якщо АРА не є емітентом цінних паперів), юридичних осіб, місцем реєстрації яких є іноземні держави зони ризику;
4) наявність в органах управління АРА фізичних осіб, які мають громадянство іноземної держави зони ризику;
5) наявність у АРА ділових відносин з контрагентами / клієнтами держави зони ризику або контрагентами / клієнтами, які контролюються державою зони ризику;
6) розташування дочірніх компаній / підприємств, філій, представництв та/або інших відокремлених структурних підрозділів АРА на території держави зони ризику;
7) наявність юридичних осіб засновником, учасником, акціонером яких є АРА разом з особами, визначеними підпунктами 1-3 цього пункту;
8) наявність у АРА корпоративних прав в юридичній особі, зареєстрованій в іноземній державі зони ризику;
9) наявність у АРА цінних паперів (крім акцій) юридичної особи, яка зареєстрована в іноземній державі зони ризику.
Вимоги до розкриття підпунктів 1-9 цього пункту встановлені у додатку 8.
Обов'язок встановлення факту наявності у АРА зв'язків з іноземними державами зони ризику покладається на АРА.
Інформація, передбачена цим пунктом розкривається шляхом подання до НКЦПФР через особу, яка провадить діяльність з оприлюднення регульованої інформації від імені учасників ринків капіталу та професійних учасників організованих товарних ринків.
37. Звіт про прозорість, передбачений пунктом 27 цього Положення, повинен містити такі відомості:
1) детальну інформацію про структуру власності і перелік акціонерів (учасників), які прямо або опосередковано володіють голосуючими акціями (частками), у тому числі інформацію, передбачену статтею 29 Закону про рейтингування відносно набуття або відчуження значного пакета акцій (часток) АРА у звітному періоді;
2) опис механізмів внутрішнього контролю, що забезпечують якість рейтингової діяльності АРА;
3) статистичну інформацію про кількість співробітників АРА, залучених до підготовки нових рейтингів, рейтингових оглядів, оцінювання рейтингової методології або моделей, та осіб, які здійснюють управлінські функції, а також розподіл співробітників, залучених до рейтингової діяльності щодо різних класів активів (різновидів об'єктів рейтингування);
4) опис політики документування діяльності АРА;
5) опис власних правил провадження рейтингової діяльності;
6) результат щорічного внутрішнього оновлення роботи комплаєнс-підрозділу АРА;
7) опис політики управління та ротації рейтингових аналітиків;
8) фінансову інформацію про доходи рейтингового агентства, зокрема загального обороту, з розподілом на збори від визначення (оновлення) рейтингу та від додаткових послуг з повним описом кожної складової, серед іншого й доходів від додаткових послуг, що надаються клієнтам АРА, та розподілу зборів за підготовку рейтингів різних класів активів (об'єктів рейтингування). Відомості щодо загального обороту повинні також включати географічний розподіл такого обороту на доходи, одержувані в Україні та поза її межами;
9) твердження щодо річної інформації.
38. Звіт комплаєнс-підрозділу (комплаєнс-менеджера), передбачений пунктом 33 цього Положення, повинен містити відомості щодо:
1) запровадження та актуалізації внутрішніх правил і процедур, спрямованих на дотримання АРА та його співробітниками вимог законодавства про рейтингову діяльність;
2) моніторингу внутрішніх правил і процедур, спрямованих на дотримання АРА та його співробітниками вимог законодавства про рейтингову діяльність;
3) оцінювання достатності та ефективності:
а) заходів і процедур, передбачених внутрішніми правилами АРА для забезпечення дотримання АРА вимог законодавства про рейтингову діяльність;
б) заходів, вжитих для усунення виявлених невідповідностей внутрішніх правил і процедур АРА вимогам законодавства про рейтингову діяльність.
39. Річна інформація, яка міститься у річному звіті, розкривається АРА у повному обсязі.
40. Звітним періодом для складання річної інформації АРА є календарний рік.
41. Обов'язок здійснювати розкриття регулярної річної інформації поширюється на осіб, які станом на 31 грудня звітного року є АРА, включеними до Реєстру авторизованих рейтингових агентств.
42. Перший звітний рік для АРА може бути меншим за 12 місяців, він обчислюється з дати включення рейтингового агентства до Реєстру авторизованих рейтингових агентств до 31 грудня звітного року включно.
43. Обов'язок розкриття АРА річної інформації припиняється у разі:
1) припинення АРА – з дати внесення відповідного запису до ЄДР, або
2) виключення АРА з Реєстру авторизованих рейтингових агентств – з дати прийняття НКЦПФР постанови про відкликання авторизації АРА та виключення АРА з Реєстру.
У разі прийняття постанови НКЦПФР про відкликання авторизації АРА та виключення АРА з Реєстру у період з 01 січня до 31 березня року, наступного за звітним, АРА розкриває річну інформацію відповідно до вимог цього Положення.
44. АРА розкриває річну інформацію не пізніше 31 березня року, наступного за звітним.
2. Розкриття піврічної інформації АРА
45. Піврічна звітна інформація про фінансово-господарську та професійну діяльність АРА оформлюється у вигляді проміжного звіту АРА та складається з таких частин:
1) загальна інформація про АРА, передбачена підпунктами 1-4 пункту 47 цього Положення;
2) інформація щодо капіталу та цінних паперів АРА, передбачена підпунктами 5, 6 пункту 47 цього Положення;
3) фінансова інформація про АРА, передбачена підпунктами 7-9 пункту 47 цього Положення;
4) нефінансова інформація про АРА, передбачена підпунктом 10-14 пункту 47 цього Положення.
46. Зміст та форма проміжного звіту наведена в додатку 9. Проміжний звіт АРА має супроводжуватися титульним аркушем та містити зміст інформації, яка у ньому зазначається. У разі відсутності інформації, наведеної у змісті, АРА повинен зазначити про причини її відсутності у поясненні щодо розкриття інформації.
47. До інформації, яка підлягає розкриттю у проміжному звіті АРА, належить:
1) повне найменування та місцезнаходження АРА, розмір його статутного капіталу;
2) інформація про органи управління АРА, його посадових осіб, учасників або акціонерів, у тому числі структура власності АРА (зазначається URL-адреса власного вебсайту АРА, на якій розміщена структура власності АРА, складена згідно з вимогами додатку 6.
АРА, яке не є емітентом цінних паперів складає структуру власності відповідно до вимог Положення про структуру власності;
3) інформація про господарську та фінансову діяльність АРА, включаючи опис основних видів господарської діяльності, яку провадить АРА та додаткових послуг, що не є частиною рейтингової діяльності;
4) відомості про участь АРА в інших юридичних особах;
5) інформація про цінні папери АРА (вид, форма випуску, тип, кількість), наявність публічної пропозиції та/або допуску до торгів на регульованому фондовому ринку;
6) інформація про структуру капіталу, зокрема із зазначенням типів і класів акцій (часток), а також прав та обов'язків акціонерів (учасників) АРА;
7) проміжна фінансова звітність за півріччя разом із звітом щодо огляду проміжної фінансової звітності, з урахуванням пункту 48 цього Положення;
8) твердження щодо піврічної інформації;
9) інформація про вчинення значних правочинів;
10) інформація про вчинення правочинів щодо яких є заінтересованість, про осіб, заінтересованих у вчиненні АРА правочинів із заінтересованістю, та обставини, існування яких створює заінтересованість;
11) проміжний звіт керівництва, з урахуванням пункту 49 цього Положення;
12) опис механізмів внутрішнього контролю, що забезпечують якість рейтингової діяльності АРА;
13) перелік кредитних рейтингів (прогнозів рейтингів), визначених /оновлених/ призупинених або відкликаних АРА протягом звітного періоду;
14) інформація щодо визначення/оновлення суверенних рейтингів АРА;
15) ретроспективні дані про факти настання дефолту об'єктів рейтингування в розрізі кожного рівня рейтингу за шкалою такого АРА.
АРА має право додатково розкривати інші відомості у проміжному звіті.
48. Проміжна фінансова звітність за півріччя повинна бути перевірена суб'єктом аудиторської діяльності, який зареєстрований у розділі «Суб'єкти аудиторської діяльності, які мають право проводити обов'язковий аудит фінансової звітності», або розділі «Суб'єкти аудиторської діяльності, які мають право проводити обов'язковий аудит фінансової звітності підприємств, що становлять суспільний інтерес» Реєстру аудиторів та суб'єктів аудиторської діяльності. Звіт щодо огляду проміжної фінансової звітності АРА має бути включено до такої звітності.
49. Проміжний звіт керівництва повинен містити щонайменше вказівки на важливі події, що відбулися упродовж звітного періоду, та їх вплив на проміжну фінансову звітність, а також опис основних ризиків та невизначеностей.
50. АРА при розкритті проміжного звіту за період з 01 липня по 31 грудня календарного року не зазначає інформацію, передбачену підпунктами 3, 7, 8 пункту 47 цього Положення.
51. Звітні періодами для складання піврічної інформації про АРА є періоди з 01 січня по 30 червня та з 01 липня по 31 грудня кожного календарного року. АРА розкриває піврічну інформацію:
1) за період з 01 січня по 30 червня – не пізніше останнього числа місяця, наступного за звітним (31 липня).
У разі, якщо відповідно до законодавства АРА зобов'язане складати консолідовану (субконсолідовану) проміжну фінансову звітність за перше півріччя – не пізніше останнього числа другого місяця, наступного за звітним (30 серпня). У такому разі вся інша піврічна інформація, крім консолідованої (субконсолідованої) проміжної фінансової звітності, розкривається АРА не пізніше останнього числа місяця, наступного за звітним (31 липня);
2) за період з 01 липня по 31 грудня – не пізніше останнього числа місяця, наступного за звітним (31 січня).
Проміжний звіт затверджується радою АРА (якщо законом повноваження не віднесено до компетенції іншого органу управління).
52. Обов'язок розкриття АРА відповідної піврічної інформації припиняється у разі:
1) припинення АРА – з дати внесення відповідного запису до ЄДР, або
2) виключення АРА з Реєстру авторизованих рейтингових агентств – з дати прийняття НКЦПФР постанови про відкликання авторизації АРА та виключення АРА з Реєстру.
IV. Склад, обсяг та строки розкриття інформації про рейтингову діяльність АРА
1. Склад інформації про рейтингову діяльність АРА
53. До інформації про рейтингову діяльність АРА належать відомості про:
1) будь-який реальний чи потенційний конфлікт інтересів, в тому числі обставини, передбачені статтею 15 Закону про рейтингування (зміст та форма інформації визначається у додатку 10);
2) зміни у переліку додаткових послуг, що надаються АРА (зміст та форма інформації визначається у додатку 11);
3) зміну правил оприлюднення рейтингів та інших пов'язаних із цим відомостей, зокрема щодо прогнозів рейтингів (зміст та форма інформації визначається у додатку 12);
4) зміну рейтингових методологій, опису моделей та ключових рейтингових припущень, зокрема математичних або кореляційних припущень, що використовуються у рейтинговій діяльності (зміст та форма інформації визначається у додатку 13);
5) зміну наявних систем, ресурсів та процедур, необхідних для провадження рейтингової діяльності, зокрема, що використовуються для присвоєння та/або перегляду кредитних рейтингів (зміст та форма інформації визначається у додатку 14);
6) прийняття рішення про попереднє надання згоди на вчинення значних правочинів (зміст та форма інформації визначається у додатку 15);
7) прийняття рішення про вчинення значних правочинів (зміст та форма інформації визначається у додатку 16);
8) прийняття рішення про надання згоди на вчинення правочинів, щодо вчинення яких є заінтересованість та осіб, заінтересованих у вчиненні товариством правочинів із заінтересованістю, та обставини, існування яких створює заінтересованість (зміст та форма інформації визначається у додатку 17);
9) зміну складу посадових осіб АРА (зміст та форма інформації визначається у додатку 18);
10) зміну складу рейтингового комітету АРА (зміст та форма інформації визначається у додатку 19);
11) зміну складу комплаєнс-підрозділу або призначення/ звільнення комплаєнс-менеджера АРА (зміст та форма інформації визначається у додатку 20);
12) повідомлення АРА особою (особами, які діють спільно), яка (які) має (мають) намір прямо або опосередковано набути або відчужити голосуючі акції (частки) АРА про пакет акцій (часток), власником якого стане така особа (підсумковий пакет акцій (часток), у разі якщо в результаті такого набуття або відчуження пакет акцій (часток) стане більше, менше або дорівнюватиме порогу в 5, 10, 15, 20, 25, 30, 50, 75 відсотків голосуючих акцій (часток) відповідно до ст. 29 Закону про рейтингування (зміст та форма інформації визначається у додатку 21);
13) зміну акціонерів (учасників), яким належить право голосу за акціями/частками, сумарна кількість прав за якими стає більшою, меншою або дорівнює пороговому значенню (зміст та форма інформації визначається у додатку 22);
14) зміну осіб, яким належить право голосу за акціями/частками, сумарна кількість прав за якими стає більшою, меншою або дорівнює пороговому значенню (зміст та форма інформації визначається у додатку 22);
15) зміну осіб, які є власниками фінансових інструментів, пов'язаних з голосуючими акціями/часками товариства, у разі якщо сумарна кількість прав за такими акціями/частками стає більшою, меншою або дорівнює пороговому значенню пакета акцій (зміст та форма інформації визначається у додатку 22).
У разі зміни осіб, передбачених цим підпунктом, особи, які ведуть облік прав власності на зазначені фінансові інструменти, зобов'язані надавати АРА таку інформацію на його запит;
16) рішення АРА про утворення, припинення його дочірніх компаній, відокремлених підрозділів (філій, представництв) (зміст та форма інформації визначається у додатку 23);
17) рішення вищого органу управління АРА про збільшення/зменшення розміру статутного капіталу (зміст та форма інформації визначається у додатку 24);
18) відкриття провадження у справі про банкрутство АРА (зміст та форма інформації визначається у додатку 25);
19) постановлення ухвали про санацію АРА (зміст та форма інформації визначається у додатку 26);
20) рішення про припинення АРА шляхом злиття, приєднання, поділу, виділу, перетворення або банкрутства за рішенням вищого органу АРА або суду (зміст та форма інформації визначається у додатку 27);
21) рішення про припинення АРА шляхом ліквідації за рішенням вищого органу АРА (зміст та форма інформації визначається у додатку 28);
22) рішення про припинення АРА шляхом ліквідації за рішенням суду (зміст та форма інформації визначається у додатку 29);
23) повідомлення про викуп акцій/часток понад порогові значення пакета акцій/часток (зміст та форма інформації визначається у додатку 30);
24) зміни до статуту, пов'язані із зміною прав акціонерів або учасників АРА (зміст та форма інформації визначається у додатку 31);
25) кількість голосуючих акцій/часток та розмір статутного капіталу за результатами його збільшення або зменшення (зміст та форма інформації визначається у додатку 32);
26) зміну типу та/або організаційно-правової форми АРА (зміст та форма інформації визначається у додатку 33);
27) зміна адреси власного вебсайту АРА та/або зміна адреси електронної пошти, яка є офіційним каналом зв'язку з АРА (зміст та форма інформації визначається у додатку 34);
28) виникнення та/або припинення зв'язків з іноземними державами зони ризику, визначених пунктом 36 (зміст та форма інформації визначається у додатку 35).
Інформація, передбачена цим підпунктом, розкривається шляхом подання до НКЦПФР через особу, яка провадить діяльність з оприлюднення регульованої інформації від імені учасників ринків капіталу та професійних учасників організованих товарних ринків.
29) щодо укладення АРА договору аутсорсингу/ внесення змін до договору аутсорсингу/ припинення договору аутсорсингу АРА (зміст та форма інформації визначається у додатку 36);
30) виявлення помилок у методології/модельному процесі АРА (зміст та форма інформації визначається у додатку 37);
31) інциденти інформаційної безпеки АРА (зміст та форма інформації визначається у додатку 38);
32) правила та процедури визначення ініціативних кредитних рейтингів (зміст та форма інформації визначається у додатку 39);
33) зміну правил та процедур визначення ініціативних кредитних рейтингів (зміст та форма інформації визначається у додатку 40);
34) визначення/ оновлення/ призупинення/ відкликання публічного кредитного рейтингу або прогнозу рейтингу АРА (зміст та форма інформації визначається у додатку 41);
35) визначення/ оновлення/ призупинення/ відкликання суверенного рейтингу АРА (зміст та форма інформації визначається у додатку 42);
36) про факт настання дефолту об'єкту рейтингування (зміст та форма інформації визначається у додатку 43);
37) про незастосування до АРА деяких вимог Закону про рейтингування (зміст та форма інформації визначається у додатку 44).
2. Обсяг розкриття інформації про рейтингову діяльність АРА
54. Інформація розкривається АРА зрозуміло і чітко у повному обсязі.
55. Інформація про рейтингову діяльність АРА розкривається за формою та змістом, передбаченими відповідним додатком для такого виду інформації.
Подання інформації, передбаченої пунктом 53 цього Положення, супроводжується титульним аркушем, який за формою та змістом має відповідати додатку 45.
3. Строки розкриття інформації про рейтингову діяльність АРА
56. Обов'язок здійснювати розкриття інформації виникає у АРА – з дати включення рейтингового агентства до Реєстру авторизованих рейтингових агентств.
57. Обов'язок здійснювати розкриття інформації про рейтингову діяльність АРА припиняється у разі:
1) припинення АРА – з дати внесення відповідного запису до ЄДР, або
2) виключення АРА з Реєстру авторизованих рейтингових агентств – з дати прийняття НКЦПФР постанови про відкликання авторизації АРА та виключення АРА з Реєстру.
58. Розкриття інформації про рейтингову діяльність АРА, передбачену пунктом 53 цього Положення здійснюється у такі строки:
1) на власному вебсайті – якнайшвидше, але не пізніше завершення наступного робочого дня після дати вчинення дії;
2) у базі даних особи, яка оприлюднює регульовану інформацію – не пізніше завершення наступного робочого дня після дати вчинення дії;
3) подання до НКЦПФР – не пізніше завершення наступного робочого дня після дати вчинення дії.
АРА розкриває інформацію щодо прийняття рішення про надання згоди на вчинення правочину із заінтересованістю не пізніше часу вчинення правочину, окрім випадку подальшого схвалення правочину щодо якого є заінтересованість.
59. Датою вчинення дій для інформації про рейтингову діяльність АРА, яка передбачена пунктом 53 цього Положення є:
1) для інформації відповідно до підпункту 1 пункту 53 цього Положення – дата виявлення АРА реального чи потенційного конфлікту інтересів;
2) для інформації відповідно до підпункту 2 пункту 53 цього Положення – дата прийняття відповідним органом управління АРА рішення про зміни в переліку додаткових послуг, що надаються АРА;
3) для інформації відповідно до підпункту 3 пункту 53 цього Положення – дата прийняття відповідним органом управління АРА рішення про зміну правил оприлюднення рейтингів та інших пов'язаних із цим відомостей, зокрема щодо прогнозів рейтингів;
4) для інформації відповідно до підпункту 4 пункту 53 цього Положення – дата прийняття відповідним органом управління АРА рішення про зміну рейтингових методологій, опису моделей та ключових рейтингових припущень, зокрема математичних або кореляційних припущень, що використовуються у рейтинговій діяльності;
5) для інформації відповідно до підпункту 5 пункту 53 цього Положення – дата прийняття відповідним органом управління АРА рішення про зміну наявних систем, ресурсів та процедур, необхідних для провадження рейтингової діяльності, зокрема, що використовуються для присвоєння та/або перегляду кредитних рейтингів;
6) для інформації відповідно до підпункту 6 пункту 53 цього Положення – дата прийняття загальними зборами товариства рішення про попереднє надання згоди на вчинення значних правочинів;
7) для інформації відповідно до підпункту 7 пункту 53 цього Положення – дата прийняття відповідним органом управління АРА рішення про надання згоди на вчинення значного правочину або про подальше схвалення значного правочину, який було вчинено;
8) для інформації відповідно до підпункту 8 пункту 53 цього Положення – дата прийняття відповідним органом управління АРА рішення про надання згоди на вчинення правочину із заінтересованістю або прийняття відповідним органом управління АРА рішення про подальше схвалення правочину із заінтересованістю, який було вчинено;
9) для інформації відповідно до підпункту 9 пункту 53 цього Положення – дата:
прийняття рішення відповідним органом управління АРА щодо зміни складу посадових осіб АРА;
отримання АРА – акціонерним товариством повідомлення про заміну члена ради – представника акціонера (акціонерів);
з якої припинено повноваження посадової особи, якщо її повноваження припиняються без прийняття рішення відповідним уповноваженим органом управління АРА (для АРА – акціонерних товариств);
10) для інформації відповідно до підпункту 10 пункту 53 цього Положення – дата прийняття рішення відповідним уповноваженим органом управління АРА щодо зміни складу рейтингового комітету АРА;
11) для інформації відповідно до підпункту 11 пункту 53 цього Положення – дата прийняття рішення відповідним уповноваженим органом управління АРА щодо зміни складу комплаєнс-підрозділу або призначення/ звільнення комплаєнс-менеджера АРА;
12) для інформації відповідно до підпункту 12 пункту 53 цього Положення – дата отримання АРА повідомлення від особи (осіб, які діють спільно), яка (які) має (мають) намір прямо або опосередковано набути або відчужити голосуючі акції (частки) АРА, про пакет акцій (часток), власником якого стане така особа (підсумковий пакет акцій (часток), у разі якщо в результаті такого набуття або відчуження пакет акцій (часток) стане більше, менше або дорівнюватиме порогу в 5, 10, 15, 20, 25, 30, 50, 75 відсотків голосуючих акцій (часток);
13) для інформації відповідно до підпункту 13 пункту 53 цього Положення – дата отримання АРА інформації про зміну акціонерів (учасників), яким належить право голосу за акціями/частками, сумарна кількість прав за якими стає більшою, меншою або дорівнює пороговому значенню;
14) для інформації відповідно до підпункту 14 пункту 53 цього Положення – дата отримання АРА інформації про зміну осіб, яким належить право голосу за акціями/частками, сумарна кількість прав за якими стає більшою, меншою або дорівнює пороговому значенню;
15) для інформації відповідно до підпункту 15 пункту 53 цього Положення – дата отримання АРА інформації про зміну осіб, які є власниками фінансових інструментів, пов'язаних з голосуючими акціями/часками товариства, у разі якщо сумарна кількість прав за такими акціями/частками стає більшою, меншою або дорівнює пороговому значенню пакета акцій;
16) для інформації відповідно до підпункту 16 пункту 53 цього Положення – дата прийняття рішення органом АРА, уповноваженим приймати таке рішення;
17) для інформації відповідно до підпункту 17 пункту 53 цього Положення – дата прийняття рішення вищим органом АРА про збільшення/зменшення розміру статутного капіталу АРА;
18) для інформації відповідно до підпункту 18 пункту 53 цього Положення – дата:
постановлення судом ухвали про відкриття провадження у справі про банкрутство або дата, коли АРА стало відомо чи мало стати відомо про відкриття провадження у справі про його банкрутство, якщо процедуру банкрутства розпочато за заявою кредитора;
подання АРА до суду заяви про відкриття провадження у справі про банкрутство. У цьому випадку дата попереднього засідання не зазначається. Після постановлення судом ухвали про відкриття провадження у справі про банкрутство АРА повинен додатково оприлюднити таку інформацію;
19) для інформації відповідно до підпункту 19 пункту 53 цього Положення – дата постановлення судом ухвали про застосування процедури санації боржника або дата, коли АРА стало відомо чи мало стати відомо дізнатися про постановлення судом ухвали про застосування процедури санації;
20) для інформації відповідно до підпункту 20 пункту 53 цього Положення – дата прийняття відповідного рішення вищим органом АРА, а в разі, якщо припинення АРА відбулося за рішенням суду, датою виникнення подій вважається дата винесення судом відповідного рішення;
21) для інформації відповідно до підпункту 21 пункту 53 цього Положення – дата прийняття відповідного рішення вищим органом АРА;
22) для інформації відповідно до підпункту 22 пункту 53 цього Положення – дата винесення судового рішення про ліквідацію АРА або дата винесення судом постанови про визнання боржника банкрутом і відкриття ліквідаційної процедури;
23) для інформації відповідно до підпункту 23 пункту 53 цього Положення – дата набуття або відчуження акцій/часток АРА;
24) для інформації відповідно до підпункту 24 пункту 53 цього Положення – дата прийняття рішення вищим органом АРА про внесення змін до статуту, пов'язаних зі зміною прав акціонерів / учасників АРА;
25) для інформації відповідно до підпункту 25 пункту 53 цього Положення – дата отримання АРА інформації про кількість голосуючих акцій/часток (у разі обліку) від Центрального депозитарію цінних паперів після державної реєстрації відповідних змін до статуту та оформлення глобального сертифікату цінних паперів/часток;
26) для інформації відповідно до підпункту 26 пункту 53 цього Положення – дата державної реєстрації відповідних змін до відомостей про юридичну особу – АРА, що містяться в ЄДР;
27) для інформації відповідно до підпункту 27 пункту 53 цього Положення – дата зміни адреси власного вебсайту АРА та/або адреси електронної пошти, яка є офіційним каналом зв'язку з АРА;
28) для інформації відповідно до підпункту 28 пункту 53 цього Положення – дата виникнення або припинення будь-якого виду зв'язків з іноземною державою зони ризику, визначених пунктом 38 цього Положення;
29) для інформації відповідно до підпункту 29 пункту 53 цього Положення – дата укладання АРА угоди про аутсорсинг/ дата внесення змін до договору аутсорсингу/ дата припинення договору аутсорсингу АРА;
30) для інформації відповідно до підпункту 30 пункту 53 цього Положення – дата виявлення помилок у методології/модельному процесі АРА;
31) для інформації відповідно до підпункту 31 пункту 53 цього Положення – дата виявлення інциденту щодо інформаційної безпеки АРА;
32) для інформації відповідно до підпункту 32 пункту 53 цього Положення – дата прийняття відповідним органом управління АРА рішення про затвердження правил та процедур визначення ініціативних кредитних рейтингів;
33) для інформації відповідно до підпункту 33 пункту 53 цього Положення – дата прийняття відповідним органом управління АРА рішення про зміну правил та процедур визначення ініціативних кредитних рейтингів;
34) для інформації відповідно до підпункту 34 пункту 53 цього Положення – дата прийняття рішення рейтинговим комітетом АРА щодо визначення/ оновлення/ призупинення/відкликання публічного кредитного рейтингу;
35) для інформації відповідно до підпункту 35 пункту 53 цього Положення – дата прийняття рішення рейтинговим комітетом АРА щодо визначення/ оновлення/ призупинення/відкликання суверенного кредитного рейтингу;
36) для інформації відповідно до підпункту 36 пункту 53 цього Положення – дата, коли АРА стало відомо чи мало стати відомо про факт настання дефолту об'єкту рейтингування;
37) для інформації відповідно до підпункту 37 пункту 53 цього Положення – дата отримання постанови НКЦПФР про незастосування до АРА вимог частин першої, четвертої – шостої, десятої – шістнадцятої статті 13, частин першої, четвертої, п'ятої статті 14 та/або частини п'ятої статті 16 Закону про рейтингування.
V. Розкриття АРА іншої інформації
1. Розкриття графіку оприлюднення суверенних рейтингів і пов'язаних з ними прогнозів рейтингів
60. АРА повинно щороку до 31 грудня розміщувати на власному веб-сайті та подавати до НКЦПФР з урахуванням вимог, передбачених абзацом п'ятим частини п'ятої статті 20 і частиною третьою статті 22 Закону про рейтингування, графік на наступні 12 місяців, в якому визначаються не більше трьох дат оприлюднення ініціативних суверенних рейтингів і пов'язаних з ними прогнозів рейтингів та дати оприлюднення суверенних рейтингів, що не є ініціативними, і пов'язаних із ними прогнозів рейтингів. Дати оприлюднення, передбачені таким графіком, мають бути призначені на п'ятницю.
Відхилення публікації суверенних рейтингів (прогнозів рейтингів) від графіка, можливе виключно у разі, якщо це необхідно для виконання АРА зобов'язань, передбачених частинами третьою та четвертою статті 20, частиною першою статті 25 і частиною четвертою статті 27 Закону про рейтингування, та повинно супроводжуватися детальним поясненням причин такого відхилення.
61. Графік оприлюднення суверенних рейтингів складається за змістом та формою, що визначені у додатку 46.
62. У разі недотримання АРА строків, визначених у графіку, АРА зобов'язане внести зміни до графіка оприлюднення ініціативних суверенних рейтингів в частині перенесення відповідних строків. Для цього АРА оновлює не пізніше наступного робочого дня після внесення змін до графіка додаток 46, із зазначенням причин невиконання строків, передбачених календарним планом.
2. Розкриття інформації щодо оприлюднення та представлення публічних рейтингів
63. АРА повинно в повному обсязі, своєчасно та одночасно для усіх користувачів рейтингу оприлюднювати кредитні рейтинги, зміни до кредитних рейтингів та прогнози рейтингів, крім приватних рейтингів, а також рішення щодо відкликання кредитних рейтингів.
У разі прийняття рішення щодо змін до кредитних рейтингів або відкликання кредитного рейтингу інформація, що оприлюднюється, має містити вичерпне обґрунтування такого рішення.
Кредитні рейтинги (прогнози рейтингів), крім приватних рейтингів, та рішення щодо відкликання кредитних рейтингів є відкритими та підлягають оприлюдненню на безоплатній основі. АРА не має права стягувати будь-яку плату за надання такої інформації.
64. Повідомлення про визначення/ оновлення/ призупинення/ відкликання публічних кредитних рейтингів або прогнозів рейтингів АРА складається за змістом та формою, що визначені у додатку 41.
65. АРА повинно розкривати на власному веб-сайті та постійно подавати до НКЦПФР інформацію про юридичних осіб, боргові цінні папери та інші фінансові зобов'язання, щодо яких АРА отримало запит на здійснення первісного огляду або орієнтовного кредитного рейтингу. Таке розкриття має бути здійснено незалежно від укладення АРА відповідного договору щодо визначення рейтингу та має бути здійснене АРА не пізніше наступного робочого дня після отримання запиту на здійснення первісного огляду або орієнтовного кредитного рейтингу
3. Розкриття рейтингових методологій, моделей та ключових рейтингових припущень
66. АРА розкриває рейтингові методології, моделі та ключові рейтингові припущення, які воно використовує у своїй рейтинговій діяльності шляхом оприлюднення такої інформації на власному веб-сайті та подання її до НКЦПФР за змістом та формою, що визначені у додатку 47.
Рейтингові методології, моделі та ключові рейтингові припущення, які АРА використовує у своїй рейтинговій діяльності, є відкритими та підлягають оприлюдненню на безоплатній основі на власному веб-сайті АРА. АРА не має права стягувати будь-яку плату за надання такої інформації.
67. АРА, що має намір суттєво змінити чи використовувати нові рейтингові методології, моделі або ключові рейтингові припущення, що можуть вплинути на визначені кредитні рейтинги, повинно на власному веб-сайті:
1) оприлюднити такі суттєві зміни (нові рейтингові методології), що пропонуються;
2) оприлюднити детальні пояснення причин і наслідків запровадження таких змін (застосування нових рейтингових методологій);
3) запросити усіх заінтересованих осіб надати свої зауваження протягом одного місяця.
68. У разі якщо рейтингові методології, моделі або ключові рейтингові припущення, що використовуються АРА, були змінені, таке АРА невідкладно, але не пізніше завершення наступного робочого дня, повідомляє НКЦПФР про такі зміни, оприлюднює їх на власному вебсайті та у базі даних особи, яка оприлюднює регульовану інформацію (зміст та форма інформації визначається у додатку 13), а також АРА повинно:
1) невідкладно розкрити інформацію щодо ймовірних кредитних рейтингів, що зазнають впливу, для визначення яких використовувалися рейтингові методології, моделі або ключові рейтингові припущення, що зазнали змін, з використанням тих самих засобів комунікації, використаних для оприлюднення таких кредитних рейтингів;
2) невідкладно повідомити НКЦПФР і розмістити на власному веб-сайті результати обговорення та нові рейтингові методології разом із детальним їх поясненням та посиланням на дату набрання чинності;
3) невідкладно розмістити на власному веб-сайті відповіді на коментарі, отримані під час обговорення, що проводиться відповідно до частини восьмої цієї статті, крім випадків, коли автор коментаря вимагає збереження конфіденційності;
4) якомога скоріше, але не пізніше ніж через шість місяців з дня настання змін, оновити кредитні рейтинги, що зазнали впливу, та одночасно продовжити здійснювати моніторинг таких кредитних рейтингів;
5) здійснити у розумний строк повторне визначення усіх кредитних рейтингів, які ґрунтувалися на рейтингових методологіях, моделях або ключових рейтингових припущеннях, що були змінені, якщо в результаті оновлення загальний підсумковий ефект зазначених змін впливає на такі кредитні рейтинги.
69. У разі якщо АРА виявило помилки у своїх рейтингових методологіях/ моделях або ключових рейтингових припущеннях та/або факти неправильного застосування своїх рейтингових методологій/ моделей або ключових рейтингових припущень, таке АРА невідкладно, але не пізніше завершення наступного робочого дня повинно:
1) повідомити про виявлені помилки НКЦПФР та всіх рейтингованих суб'єктів, до яких такі помилки мають відношення, пояснивши при цьому вплив помилок на визначені кредитні рейтинги, а також повідомити щодо необхідності оновлення визначених кредитних рейтингів;
2) розмістити інформацію про виявлені помилки на власному веб-сайті, у разі якщо такі помилки впливають на визначені кредитні рейтинги;
3) виправити виявлені помилки;
4) вжити заходів, передбачених пунктом 68 цього Положення.
4. Розміщення АРА інформації на власному вебсайті, що підлягає оприлюдненню відповідно до законодавства
70. Обов'язок розміщення АРА інформації на власному вебсайті поширюється з дати включення рейтингового агентства до Реєстру авторизованих рейтингових агентств.
71. У разі відсутності у АРА будь-якого з документів, розміщення інформації про які передбачено на власному вебсайті цим розділом і вимоги щодо обов'язкової наявності яких передбачені законом та цим Положенням, АРА зобов'язане розмістити на власному вебсайті інформацію щодо відсутності таких документів із зазначенням причин.
72. АРА розміщує на власному вебсайті таку інформацію та постійно підтримує її в актуальному стані з урахуванням термінів, визначених в підпунктах цього пункту:
1) статут АРА (нова редакція статуту АРА) – протягом 5 робочих днів з дати державної реєстрації статуту (нової редакції статуту);
2) про авторизацію АРА та реквізити свідоцтва про включення до Реєстру авторизованих рейтингових агентств – протягом 5 робочих днів з дати включення рейтингового агентства до Реєстру та отримання свідоцтва про включення до Реєстру авторизованих рейтингових агентств;
3) структуру власності АРА, оформлену відповідно до вимог додатка 6 або Положення про структуру власності (у разі якщо АРА не є емітентом цінних паперів) – протягом 5 робочих днів з дати внесення змін до такої структури власності;
4) організаційну структуру АРА за змістом та формою, що визначені у додатку 48 – протягом 5 робочих днів з дати затвердження/внесення змін до такої організаційної структури;
5) будь-який реальний чи потенційний конфлікт інтересів – протягом 5 робочих днів з дати виявлення реального чи потенційного конфлікту інтересів АРА;
6) перелік додаткових послуг, що надаються АРА – протягом 5 робочих днів з дати прийняття рішення про надання додаткових послуг АРА;
7) власні правила оприлюднення рейтингів та інших пов'язаних із цим відомостей, зокрема щодо прогнозів рейтингів – протягом 5 робочих днів з дати затвердження/внесення змін до власних правил оприлюднення рейтингів та інших пов'язаних із цим відомостей, зокрема щодо прогнозів рейтингів;
8) характер та загальний опис будь-яких правочинів, що передбачають отримання АРА винагороди у будь-якій формі;
9) рейтингові методології, опис моделей та ключових рейтингових припущень, зокрема математичних або кореляційних припущень, що використовуються у рейтинговій діяльності АРА – протягом 5 робочих днів з дати затвердження/внесення змін до рейтингових методологій, опис моделей та ключових рейтингових припущень;
10) наявні системи, ресурси та процедури, необхідні для провадження рейтингової діяльності – протягом 5 робочих днів з дати затвердження/внесення змін до наявних систем, ресурсів та процедур, необхідних для провадження рейтингової діяльності;
11) кодекс поведінки (за наявності) – протягом 5 робочих днів з дати затвердження/внесення змін до кодексу поведінки;
12) положення про загальні збори акціонерів (учасників), раду, виконавчий орган, рейтинговий комітет (у разі якщо створення відповідних органів та/або затвердження відповідних положень передбачено законодавством та/або статутом) та зміни до них – протягом 10 робочих днів з дати затвердження відповідних положень (змін до них);
13) інші внутрішні документи (положення) та зміни до них – протягом 10 робочих днів з дати затвердження відповідних положень (змін до них), які регулюють питання щодо:
організації системи внутрішнього контролю;
внутрішніх правил та процедур діяльності АРА;
управління ризиками;
організації аудиту;
управління конфліктом інтересів;
порядку розгляду скарг;
взаємодії з акціонерами/учасниками та іншими стейкхолдерами.
14) положення про кожний діючий відокремлений підрозділ АРА – протягом 10 робочих днів з дати затвердження відповідних положень (змін до них);
15) кодекс корпоративного управління товариства – протягом 10 робочих днів з дати затвердження (прийняття) відповідного кодексу;
16) протоколи загальних зборів акціонерів/ учасників АРА – протягом 5 робочих днів з дати складання протоколу та його підписання головуючим і секретарем загальних зборів;
17) річну фінансову звітність (річну консолідовану (субконсолідовану) фінансову звітність) разом з аудиторським звітом щодо річної фінансової звітності (річної консолідованої (субконсолідованої) фінансової звітності) АРА – у строки, встановлені Законом про бухгалтерський облік;
18) проміжну фінансову звітність за півріччя разом із звітом щодо огляду проміжної фінансової звітності;
19) Національну шкалу кредитних рейтингів;
20) власну шкалу кредитних рейтингів із зазначенням категорій відповідності за Національною шкалою кредитних рейтингів- протягом 5 робочих днів з дати затвердження Власної шкали кредитних рейтингів (змін до неї);
21) кредитні рейтинги та прогнози рейтингів, крім приватних рейтингів, а також рішення щодо змін до кредитних рейтингів або відкликання кредитних рейтингів.
АРА разом з оприлюдненням кредитного рейтингу або прогнозу рейтингу оприлюднює принаймні таку інформацію:
1) вказівку на всі суттєві матеріальні джерела, зокрема рейтингований суб'єкт (його пов'язану третю сторону), використані для визначення кредитного рейтингу (прогнозу рейтингу), разом із зазначенням інформації щодо ознайомлення рейтингованого суб'єкта (його пов'язаної третьої сторони) з кредитним рейтингом (прогнозом рейтингу) до його оприлюднення та змін такого кредитного рейтингу (прогнозу рейтингу) внаслідок такого ознайомлення;
2) зазначення про основну рейтингову методологію або її версію, що використовувалася для визначення кредитного рейтингу (прогнозу рейтингу), з посиланням на її вичерпний опис. У разі якщо для визначення кредитного рейтингу (прогнозу рейтингу) використовувалося більше однієї рейтингової методології або якщо посилання виключно на основну рейтингову методологію може призвести до того, що інші важливі аспекти кредитного рейтингу, у тому числі будь-які суттєві коригування та відхилення, залишаться поза увагою інвесторів, АРА повинно пояснити такі застереження та зазначити спосіб врахування різних рейтингових методологій та інших зазначених аспектів у кредитному рейтингу (прогнозі рейтингу);
3) пояснення значення кожної рейтингової категорії, визначення дефолту або оцінки ступеня виконання зобов'язань у разі дефолту та відповідне попередження про ризик, у тому числі аналіз чутливості відповідних ключових рейтингових припущень, зокрема математичних або кореляційних, до якого додаються пояснення кредитного рейтингу (прогнозу рейтингу) за найгіршим сценарієм та за найкращим сценарієм;
4) дати першого визначення кредитного рейтингу (прогнозу рейтингу) та його останнього оновлення;
5) зазначення про те, чи є новим на ринку фінансовий інструмент, щодо якого визначено кредитний рейтинг (прогноз рейтингу), чи АРА визначає рейтинг такого фінансового інструменту вперше;
6) у разі прогнозу рейтингу зазначається період часу, протягом якого очікується зміна кредитного рейтингу.
Під час оприлюднення кредитного рейтингу або прогнозу рейтингу АРА повинно зрозуміло і чітко заявити про будь-які особливості (характеристики) та обмеження такого кредитного рейтингу (прогнозу рейтингу), у тому числі щодо задоволеності якістю наявної інформації про рейтингованого суб'єкта та способів перевірки інформації, наданої рейтингованим суб'єктом чи його пов'язаною третьою стороною.
22) правила та процедури щодо визначення ініціативних кредитних рейтингів – протягом 5 робочих днів з дати затвердження/ внесення змін до правил та процедур щодо визначення ініціативних кредитних рейтингів;
23) суверенні рейтинги або пов'язані з ними прогнози рейтингів АРА – після завершення торговельного дня регульованих ринків на території України та не раніше ніж за одну годину до початку наступного торговельного дня таких ринків.
У разі визначення суверенного рейтингу щодо об'єкта рейтингування, пов'язаного з групою держав, оприлюднення інформації щодо перегляду такого суверенного рейтингу без оприлюднення звітів щодо окремих держав – учасниць групи не дозволяється;
24) найменування всіх рейтингованих суб'єктів або пов'язаних третіх сторін, від яких таке АРА отримує більше 5 відсотків свого річного доходу;
25) звіти ради (у разі її створення), звіти виконавчого органу, звіти комплаєнс-підрозділу – протягом 10 робочих днів з дати прийняття рішення за результатами розгляду відповідних звітів;
26) іншу інформацію, передбачену цим Положенням, в обсязі, порядку та терміни, встановлені цим Положенням;
27) іншу інформацію, що підлягає обов'язковому оприлюдненню відповідно до законодавства, в порядку та строки, встановлені відповідними нормативно-правовими актами.
Директор департаменту методології
Максим ТИМОХІН
Додаток 1
до Положення про розкриття
інформації авторизованими
рейтинговими агентствами
(підпункт 8 пункту 2)
Перелік
іноземних держав, що належать до зони ризику
До іноземних держав, що належать до зони ризику належать:
1) країни, які визначені Групою з розробки фінансових заходів протидії відмиванню коштів (FATF) як такі, що належать до країн з високим ступенем ризику, щодо яких пропонується вжити заходи (High-Risk Jurisdictions subject to a Call for Action);
2) країни, які визначені Європейським Союзом та/або будь-якою з країн, що входить до складу Великої сімки (The Group of Seven (G7)) у встановленому порядку, як Держава – спонсор тероризму;
3) країни, які здійснюють та/або здійснювали протягом попередніх десяти років збройну агресію проти України, а також країни, які входять до воєнних та / або воєнно-політичних блоків разом з країнами, які здійснюють та/або здійснювали протягом попередніх десяти років збройну агресію проти України.
НКЦПФР визначає та публікує перелік іноземних держав, що належать до зони ризику.
Додаток 2
до Положення про розкриття
інформації авторизованими
рейтинговими агентствами
(пункт 15)
Подання
інформації та документів особі, яка оприлюднює регульовану інформацію. Підтвердження отримання інформації
1. Інформація для розміщення у базі даних особи, яка оприлюднює регульовану інформацію, надається у формі електронного документа із накладеним на нього електронним підписом уповноваженої особи АРА, що базується на кваліфікованому сертифікаті відкритого ключа та додатково повинен містити ідентифікаційні дані АРА, представником якого є уповноважена особа (повне або офіційне скорочене найменування та ідентифікаційний код юридичної особи).
У разі якщо кваліфікований сертифікат відкритого ключа уповноваженої особи АРА не містить даних, зазначених в абзаці першому цього пункту, то така інформація вважається не поданою.
2. За результатами надання та оприлюднення інформації АРА отримує довідку про оприлюднення інформації у формі електронного документа, із накладеним на нього кваліфікованим електронним підписом особи, яка оприлюднює регульовану інформацію, із застосуванням кваліфікованої електронної довірчої послуги формування, перевірки та підтвердження кваліфікованої позначки часу (щодо часу створення цієї довідки), яка містить таку інформацію:
1) ідентифікаційний код юридичної особи, яка оприлюднює регульовану інформацію;
2) унікальний реєстраційний номер (ідентифікатор) отриманого електронного документу;
3) ідентифікаційний код АРА;
4) дата реєстрації електронного документа;
5) вихідний реєстраційний номер електронного документа;
6) дата та час (з точністю до секунд) отримання особою, яка оприлюднює регульовану інформацію, електронного документа;
7) дата та час (з точністю до секунд) оприлюднення особою, яка оприлюднює регульовану інформацію, електронного документа.
3. У разі встановлення особою, яка оприлюднює регульовану інформацію, невідповідності електронного документа та/або інформації, яка у ньому міститься, встановленим НКЦПФР вимогам або у разі встановлення інших причин, що унеможливлюють оприлюднення, АРА отримує довідку про неможливість оприлюднення інформації у формі електронного документа, із накладеним на нього кваліфікованим електронним підписом особи, яка оприлюднює регульовану інформацію, із застосуванням кваліфікованої електронної довірчої послуги формування, перевірки та підтвердження кваліфікованої позначки часу (щодо часу створення цієї довідки), яка містить таку інформацію:
ідентифікаційний код юридичної особи, яка оприлюднює регульовану інформацію;
унікальний реєстраційний номер (ідентифікатор) отриманого електронного документу;
ідентифікаційний код АРА;
дата реєстрації електронного документа;
вихідний реєстраційний номер електронного документа;
дата та час (з точністю до секунд) отримання особою, яка оприлюднює регульовану інформацію, електронного документа;
відомості про невідповідність електронного документа та/або інформації, яка у ньому міститься встановленим НКЦПФР вимогам або про інші причини, що унеможливлюють оприлюднення.
4. Отримана від АРА інформація підлягає оприлюдненню у таких формах:
у формі отриманого оригінального електронного документа, придатного для необмеженого завантаження та копіювання (включаючи накладений на електронний документ кваліфікований електронний підпис);
у візуальній формі, що дає змогу сприймати зміст інформації людиною, у складі інформаційного наповнення вебсайту;
у візуальній формі, що дає змогу сприймати зміст інформації людиною і відтворювати інформацію на папері, для необмеженого завантаження та копіювання;
у формі, що дає змогу сприймати зміст інформації у машиночитаному форматі.
Інформація підлягає одночасному оприлюдненню у всіх зазначених формах. До оприлюднення інформації у зазначених формах її оприлюднення або поширення особою, яка оприлюднює регульовану інформацію, в інших формах не допускається.
Разом з оприлюдненням інформації особа, яка оприлюднює регульовану інформацію, оприлюднює та надає для необмеженого завантаження довідку про оприлюднення інформації, про яку зазначено у пункті 2 цього додатку.
Додаток 3
до Положення про розкриття
інформації авторизованими
рейтинговими агентствами
(пункт 21)
Повідомлення
щодо несвоєчасного розкриття інформації, що підлягає розкриттю АРА
Додаток 4
до Положення про розкриття
інформації авторизованими
рейтинговими агентствами
(пункту 22)
Повідомлення
про розкриття недостовірної інформації, що підлягає розкриттю АРА
Додаток 5
до Положення про розкриття
інформації авторизованими
рейтинговими агентствами
(пункт 24)
Повідомлення
про суттєві події
Додаток 6
до Положення про розкриття
інформації авторизованими
рейтинговими агентствами
(підпункт 2 пункту 27,
підпункт 2 пункту 47)
Порядок
складання схематичного зображення структури власності
Додаток 7
до Положення про розкриття
інформації авторизованими
рейтинговими агентствами
(пункт 29)
Річний звіт
Додаток 8
до Положення про розкриття
інформації авторизованими
рейтинговими агентствами
(пункт 36)
Зміст
інформації щодо наявності зв'язків з іноземними державами зони ризику
1. АРА розкриває інформацію передбачену підпунктами 1-9 пункту 36 цього Положення щодо фізичних та юридичних осіб, які прямо або опосередковано володіють акціями (частками) АРА та/або іншим чином здійснюють контроль над АРА.
2. АРА розкриває інформацію передбачену підпунктами 1-9 пункту 36 цього Положення в такому обсязі:
1) для фізичної особи:
ім'я;
громадянство;
країна та населений пункт місця проживання;
кількість акцій/часток товариства, що прямо чи опосередковано належать особі;
опис наявних у особи відносин контролю над АРА.
2) для юридичної особи:
повне найменування, мовою оригіналу, англійською мовою та його транслітерація українською мовою;
місцезнаходження українською та англійською мовами;
код / номер з торговельного, банківського чи судового реєстру;
міжнародний ідентифікаційний код юридичної особи (код LEI) (за наявності);
перелік засновників, акціонерів, учасників;
кількість акцій/часток товариства, що прямо чи опосередковано належать особі;
опис наявного у особи відносин контролю над АРА;
опис наявного прямого чи опосередкованого контролю над клієнтом/контрагентом громадянами та/або юридичними особами, місцем реєстрації яких є іноземна держава зони ризику.
3. АРА розкриває інформацію передбачену підпунктом 4 пункту 36 цього Положення в такому обсязі:
ім'я;
громадянство;
місце постійного проживання;
місце тимчасового проживання (за наявності);
посада;
дата та номер рішення, яким особа була призначена/обрана на посаду із зазначенням уповноваженого органу АРА, яким було прийнято відповідне рішення;
основні функціональні обов'язки;
розмір річної винагороди (включаючи фіксовану та змінну частину).
4. АРА розкриває інформацію передбачену підпунктом 5 пункту 36 цього Положення щодо наявності ділових відносин з контрагентами/клієнтами держави зони ризику у випадку наявності у АРА договірних відносин з особами, які мають реєстрацію (громадянство) країни держави зони ризику та/або з юридичними особами, прямий чи опосередкований контроль над якими здійснюється громадянами та/або юридичними особами, місцем реєстрації яких є іноземна держава зони ризику.
5. АРА розкриває інформацію передбачену підпунктом 5 пункту 36 цього Положення в такому обсязі:
повне найменування контрагента/клієнта, мовою оригіналу, англійською мовою та його транслітерація українською мовою;
місцезнаходження контрагента/клієнта українською та англійською мовами;
ідентифікаційний код юридичної особи або код/номер з торговельного, банківського чи судового реєстру контрагента/клієнта (для фізичної особи: громадянство, місце постійного проживання);
міжнародний ідентифікаційний код юридичної особи (код LEI) (за наявності); опис наявного прямого чи опосередкованого контролю над контрагентом/клієнтом громадянами та/або юридичними особами, місцем реєстрації яких є іноземна держава зони ризику;
опис наявних договірних відносин (предмет правочину, вартість правочину, істотні умови договору);
зазначається загальна вартість всіх договорів, сумарно по всім договорам фізичним осіб клієнтів/ контрагентів.
6. АРА розкриває інформацію передбачену підпунктом 6 пункту 36 цього Положення в такому обсязі:
перелік дочірніх компаній, філій, представництв та/або інших відокремлених структурних підрозділів АРА, які розташовані на території держави зони ризику;
місцезнаходженням дочірньої компанії, філії, представництва та/або іншого відокремленого структурного підрозділу АРА, розташованого на території держави зони ризику;
ім'я керівника, дочірньої компанії, філії, представництва та/або іншого відокремленого структурного підрозділу АРА, розташованого на території держави зони ризику;
URL-адреса вебсайту, на якій розміщено статут, положення та/або інший внутрішній документ дочірньої компанії, філії, представництва та/або іншого відокремленого структурного підрозділу АРА, розташованого на території держави зони ризику, включаючи посилання на текст відповідного документу, розміщеного у відкритому доступі.
7. АРА розкриває інформацію передбачену підпунктом 7 пункту 36 цього Положення в такому обсязі:
повне найменування юридичної особи, мовою оригіналу, англійською мовою та його транслітерація українською мовою;
місцезнаходження українською та англійською мовами;
ідентифікаційний код юридичної особи або код/номер з торговельного, банківського чи судового реєстру;
міжнародний ідентифікаційний код юридичної особи (код LEI) (за наявності);
розмір статутного капіталу юридичної особи;
мета та предмет діяльності юридичної особи;
перелік засновників, акціонерів, учасників юридичної особи із зазначенням розміру пакету акцій (часток) АРА та осіб, визначених підпунктами 1-3 пункту 36 цього Положення.
8. АРА розкриває інформацію передбачену підпунктом 8 пункту 36 цього Положення в такому обсязі:
повне найменування юридичної особи, зареєстрованої в іноземній державі зони ризику, мовою оригіналу, англійською мовою та його транслітерація українською мовою;
місцезнаходження юридичної особи, зареєстрованої в іноземній державі зони ризику, українською та англійською мовами;
код/номер з торговельного, банківського чи судового реєстру юридичної особи, зареєстрованої в іноземній державі зони ризику;
міжнародний ідентифікаційний код юридичної особи (код LEI) (за наявності);
розмір статутного капіталу юридичної особи, зареєстрованої в іноземній державі зони ризику;
розмір пакета акцій (часток) в статутному капіталі юридичної особи, зареєстрованої в іноземній державі зони ризику, яка належить АРА.
9. АРА розкриває інформацію передбачену підпунктом 9 пункту 36 цього Положення в такому обсязі:
повне найменування юридичної особи, зареєстрованої в іноземній державі зони ризику, мовою оригіналу, англійською мовою та його транслітерація українською мовою;
місцезнаходження юридичної особи, зареєстрованої в іноземній державі зони ризику, українською та англійською мовами;
код/номер з торговельного, банківського чи судового реєстру юридичної особи, зареєстрованої в іноземній державі зони ризику;
міжнародний ідентифікаційний код юридичної особи (код LEI) (за наявності);
вид, форма випуску та існування, кількість та номінальну вартість цінних паперів юридичної особи, зареєстрованої в іноземній державі зони ризику, що належить АРА;
обсяг прав АРА за цінними паперами юридичної особи, зареєстрованої в іноземній державі зони ризику.
У разі якщо зв'язки з іноземною державою зони ризику визначені пунктом 36 цього Положення відсутні, АРА в описі наявних у особи відносин контролю над АРА зазначає інформацію про відсутність таких зв'язків.
Додаток 9
до Положення про розкриття
інформації авторизованими
рейтинговими агентствами
(пункт 46)
Титульний аркуш
Додаток 10
до Положення про розкриття
інформації авторизованими
рейтинговими агентствами
(підпункт 1 пункт 53)
Повідомлення
про реальний чи потенційний конфлікт інтересів
Додаток 11
до Положення про розкриття
інформації авторизованими
рейтинговими агентствами
(підпункт 2 пункт 53)
Повідомлення
про зміни у переліку додаткових послуг, що надаються АРА
Додаток 12
до Положення про розкриття
інформації авторизованими
рейтинговими агентствами
(підпункт 3 пункт 53)
Повідомлення
про зміну правил оприлюднення рейтингів/ прогнозів рейтингів
Додаток 13
до Положення про розкриття
інформації авторизованими
рейтинговими агентствами
(підпункт 4 пункт 53)
ПОВІДОМЛЕННЯ
про зміну рейтингових методологій, опису моделей та ключових рейтингових припущень
Додаток 14
до Положення про розкриття
інформації авторизованими
рейтинговими агентствами
(підпункт 5 пункт 53)
Повідомлення
про зміну наявних систем, ресурсів, процедур, необхідних для проведення рейтингової діяльності
Додаток 15
до Положення про розкриття
інформації авторизованими
рейтинговими агентствами
(підпункт 6 пункт 53)
Відомості
про прийняття рішення про попереднє надання згоди на вчинення значних правочинів
Додаток 16
до Положення про розкриття
інформації авторизованими
рейтинговими агентствами
(підпункт 7 пункт 53)
Відомості
про прийняття рішення про вчинення значних правочинів
Додаток 17
до Положення про розкриття
інформації авторизованими
рейтинговими агентствами
(підпункт 8 пункт 53)
Відомості
про прийняття рішення про надання згоди на вчинення правочинів, щодо вчинення яких є заінтересованість та осіб, заінтересованих у вчиненні товариством правочинів із заінтересованістю, та обставини, існування яких створює заінтересованість
Додаток 18
до Положення про розкриття
інформації авторизованими
рейтинговими агентствами
(підпункт 9 пункт 53)
Відомості
про зміну складу посадових осіб АРА
Додаток 19
до Положення про розкриття
інформації авторизованими
рейтинговими агентствами
(підпункт 10 пункт 53)
Відомості
про зміну складу рейтингового комітету АРА
Додаток 20
до Положення про розкриття
інформації авторизованими
рейтинговими агентствами
(підпункт 11 пункт 53)
Відомості
про зміну складу комплаєнс-підрозділу або призначення/звільнення комплаєнс-менеджера АРА
Додаток 21
до Положення про розкриття
інформації авторизованими
рейтинговими агентствами
(підпункт 12 пункт 53)
Відомості
про повідомлення АРА про намір набуття/відчуження прямо або опосередковано особою (особами, що діють спільно) голосуючих акцій (часток) АРА, у разі якщо в результаті такого набуття або відчуження пакет акцій (часток) стане більше, менше або дорівнюватиме порогу в 5, 10, 15, 20, 25, 30, 50, 75 відсотків голосуючих акцій (часток)
Додаток 22
до Положення про розкриття
інформації авторизованими
рейтинговими агентствами
(підпункти 13, 14, 15 пункт 53)
Відомості
про зміну акціонерів (учасників) , яким належить право голосу за акціями/частками, сумарна кількість прав за якими стає більшою, меншою або дорівнює пороговому значенню /Відомості про зміну осіб, яким належить право голосу за акціями/частками, сумарна кількість прав за якими стає більшою, меншою або дорівнює пороговому значенню / Відомості про зміну осіб, які є власниками фінансових інструментів, пов'язаних з голосуючими акціями/частками товариства, у разі, якщо сумарна кількість прав за такими акціями/ частками стає більшою, меншою або дорівнює пороговому значенню пакета акцій/часток
Додаток 23
до Положення про розкриття
інформації авторизованими
рейтинговими агентствами
(підпункт 16 пункт 53)
Відомості
про рішення АРА про утворення, припинення його дочірніх компаній, відокремлених підрозділів (філій, представництв)
Обов'язково наводиться така інформація:
дата прийняття рішення про утворення (припинення) дочірньої компанії, відокремленого підрозділу (відокремлених підрозділів), філії (філій), представництва (представництв) АРА, назва уповноваженого органу, що його прийняв, та причини прийняття такого рішення;
повне найменування та місцезнаходження кожної дочірньої компанії, кожного відокремленого підрозділу (філії, представництва), що були створені чи припинені, та функції, які вони виконували чи виконуватимуть. В разі прийняття рішення щодо кількох дочірніх компаній, відокремлених підрозділів (філій, представництв) усі відомості можуть подаватись в одному повідомленні з обов'язковим розкриттям необхідної інформації щодо кожної дочірньої компанії або кожного відокремленого підрозділу (філії, представництва).
Крім обов'язкової інформації, наводиться додаткова інформація, яка необхідна для повного і точного розкриття інформації про дію, виходячи з конкретних умов фінансово-господарської діяльності АРА.
Додаток 24
до Положення про розкриття
інформації авторизованими
рейтинговими агентствами
(підпункт 17 пункт 53)
Відомості
про рішення вищого органу АРА про збільшення/зменшення розміру статутного капіталу
Додаток 25
до Положення про розкриття
інформації авторизованими
рейтинговими агентствами
(підпункт 18 пункт 53)
Відомості
про відкриття провадження у справі про банкрутство
Додаток 26
до Положення про розкриття
інформації авторизованими
рейтинговими агентствами
(підпункт 19 пункт 53)
Відомості
про винесення ухвали про застосування процедури санації
Додаток 27
до Положення про розкриття
інформації авторизованими
рейтинговими агентствами
(підпункт 20 пункт 53)
Відомості
про припинення АРА шляхом злиття, приєднання, поділу, виділу, перетворення або банкрутства за рішенням вищого органу АРА або суду
Додаток 28
до Положення про розкриття
інформації авторизованими
рейтинговими агентствами
(підпункт 21 пункт 53)
Відомості
про припинення АРА шляхом ліквідації за рішенням вищого органу АРА
Додаток 29
до Положення про розкриття
інформації авторизованими
рейтинговими агентствами
(підпункт 22 пункт 53)
Відомості
про припинення АРА шляхом ліквідації за рішенням суду
Додаток 30
до Положення про розкриття
інформації авторизованими
рейтинговими агентствами
(підпункт 23 пункт 53)
Повідомлення
про викуп акцій/часток понад порогові значення пакета акцій/часток
Додаток 31
до Положення про розкриття
інформації авторизованими
рейтинговими агентствами
(підпункт 24 пункт 53)
Відомості
про зміни до статуту, пов'язані зі зміною прав акціонерів або учасників АРА
Обов'язково наводиться така інформація:
дата прийняття рішення та найменування уповноваженого органу АРА, що прийняв рішення про внесення змін до статуту;
дата набрання чинності змін до статуту (за наявності);
власників якого типу та класу акцій стосуються зміни (для АРА – акціонерних товариств);
опис змін у статуті АРА, що пов'язані зі зміною прав акціонерів/учасників.
Крім обов'язкової інформації, наводиться додаткова інформація, яка необхідна для повного і точного розкриття інформації про дію, виходячи з конкретних умов фінансово-господарської діяльності АРА.
Додаток 32
до Положення про розкриття
інформації авторизованими
рейтинговими агентствами
(підпункт 25 пункт 53)
Відомості
про кількість голосуючих акцій/часток та розмір статутного капіталу за результатами його збільшення або зменшення
Додаток 33
до Положення про розкриття
інформації авторизованими
рейтинговими агентствами
(підпункт 26 пункт 53)
Відомості
про зміну типу та/або організаційно-правової форми АРА
Додаток 34
до Положення про розкриття
інформації авторизованими
рейтинговими агентствами
(підпункт 27 пункт 53)
Відомості
про зміну адреси власного вебсайту АРА та/або електронної пошти, яка є офіційним каналом зв'язку з АРА
Обов'язково наводиться інформація щодо зміни адреси власного вебсайту АРА:
стара URL-адреса вебсайту;
дата зміни адреси вебсайту;
нова URL-адреса вебсайту.
Обов'язково наводиться інформація щодо зміни електронної пошти, яка є офіційним каналом зв'язку:
стара адреса електронної пошти;
дата зміни адреси електронної пошти;
нова адреса електронної пошти.
Крім обов'язкової інформації, наводиться додаткова інформація, яка необхідна для повного і точного розкриття інформації про дію, виходячи з конкретних умов фінансово-господарської діяльності АРА.
Додаток 35
до Положення про розкриття
інформації авторизованими
рейтинговими агентствами
(підпункт 28 пункт 53)
Повідомлення
про виникнення та/або припинення зв'язків з іноземною державою зони ризику
Додаток 36
до Положення про розкриття
інформації авторизованими
рейтинговими агентствами
(підпункт 29 пункт 53)
Повідомлення
щодо укладання договору аутсорсингу/ внесення змін до договору аутсорсингу/ припинення договору аутсорсингу АРА
Додаток 37
до Положення про розкриття
інформації авторизованими
рейтинговими агентствами
(підпункт 30 пункт 53)
Повідомлення
про виявлення помилок у методології/ модельному процесі АРА
Додаток 38
до Положення про розкриття
інформації авторизованими
рейтинговими агентствами
(підпункт 31 пункт 53)
Повідомлення
про інциденти інформаційної безпеки АРА
Додаток 39
до Положення про розкриття
інформації авторизованими
рейтинговими агентствами
(підпункт 32 пункт 53)
Повідомлення
про правила та процедури визначення ініціативних кредитних рейтингів
Додаток 40
до Положення про розкриття
інформації авторизованими
рейтинговими агентствами
(підпункт 33 пункт 53)
Повідомлення
про зміну правил та процедур визначення ініціативних кредитних рейтингів
Додаток 41
до Положення про розкриття
інформації авторизованими
рейтинговими агентствами
(підпункт 34 пункт 53)
Повідомлення
про визначення/оновленння/ призупинення/ відкликання публічного кредитного рейтингу або прогнозу рейтингу АРА
Додаток 42
до Положення про розкриття
інформації авторизованими
рейтинговими агентствами
(підпункт 35 пункт 53)
Повідомлення
про визначення/оновленння/ призупинення/ відкликання суверенних рейтингів АРА
Додаток 43
до Положення про розкриття
інформації авторизованими
рейтинговими агентствами
(підпункт 36 пункт 53)
Повідомлення
про факт настання дефолту об'єкту рейтингування
Додаток 44
до Положення про розкриття
інформації авторизованими
рейтинговими агентствами
(підпункт 37 пункту 53)
Повідомлення
про незастосування до АРА деяких вимог Закону про рейтингування
Додаток 45
до Положення про розкриття
інформації авторизованими
рейтинговими агентствами
(пункт 55)
ТИТУЛЬНИЙ АРКУШ
Додаток 46
до Положення про розкриття
інформації авторизованими
рейтинговими агентствами
(пункт 61)
Графік
оприлюднення суверенних рейтингів
Додаток 47
до Положення про розкриття
інформації авторизованими
рейтинговими агентствами
(пункт 66)
Відомості
про рейтингові методології, моделі та ключові рейтингові припущення
Додаток 48
до Положення про розкриття
інформації авторизованими
рейтинговими агентствами
(підпункт 4 пункту 72)
Відомості
про організаційну стуктуру АРА
Організаційна структура АРА відображається у вигляді схематичного зображення, яка повинна містити відомості про:
1) органи управління та контролю АРА, а також посади та імена осіб, що входять до складу кожного з таких органів;
2) розподіл сфер відповідальності за напрямами діяльності АРА (кураторство) між головою та членами виконавчого органу (за умови створення колегіального органу), а також іншими посадовими особами (за наявності) (зазначаються напрям діяльності особи, а також посада та ім'я посадової особи, яка здійснює його кураторство). За умови функціонування одноосібного виконавчого органу, зазначаються всі напрями діяльності особи, які курує одноосібний виконавчий орган та, за наявності, зазначаються особи, через яких одноосібний виконавчий орган курує такі напрямки діяльності особи;
3) структурні підрозділи (наприклад, департаменти, управління, відділи) центрального апарату (головного офісу) особи, що перебувають у прямому підпорядкуванні осіб, зазначених у пункті 2 вище (зазначається найменування кожного структурного підрозділу);
4) структурні підрозділи, що безпосередньо входять до складу структурних підрозділів центрального апарату (головного офісу) особи, зазначених у пункті 3 вище (тобто ієрархічно перебувають на один рівень нижче зазначених структурних підрозділів) (зазначається найменування кожного структурного підрозділу);
5) структурні підрозділи та / або особи, які відповідно до законодавства та внутрішніх документів особи, перебувають під безпосереднім управлінням ради (наприклад, внутрішній аудит, підрозділ з управління ризиками, тощо) (зазначаються найменування підрозділів та імена керівників);
6) візуальні зв'язки (за допомогою відповідних суцільних ліній зі стрілкою), що відображають підпорядкування посадових осіб та структурних підрозділів, зазначених у схемі.
{Текст Рішення доданий до листа Національної комісії з цінних паперів та фондового ринку від 05.01.2026 № 15/02/151}
