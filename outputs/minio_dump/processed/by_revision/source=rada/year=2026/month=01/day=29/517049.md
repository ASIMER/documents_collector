---
source: "rada"
dokid: 517049
nreg: "738-2022-п"
title: "Деякі питання надання грантів бізнесу"
doc_date: 2022-06-21
revision_date: 2026-01-29
status: 5
types: [2, 25, 7]
org: 2
---
КАБІНЕТ МІНІСТРІВ УКРАЇНИ
ПОСТАНОВА
від 21 червня 2022 р. № 738
Київ
Деякі питання надання грантів бізнесу
{Із змінами, внесеними згідно з Постановами КМ
№ 903 від 05.08.2022
№ 1065 від 27.09.2022
№ 1156 від 12.10.2022
№ 1283 від 15.11.2022
№ 39 від 17.01.2023
№ 286 від 30.03.2023
№ 520 від 23.05.2023
№ 540 від 19.05.2023
№ 632 від 24.06.2023
№ 1103 від 20.10.2023
№ 1125 від 27.10.2023
№ 1157 від 07.11.2023
№ 1194 від 14.11.2023
№ 241 від 01.03.2024
№ 281 від 12.03.2024
№ 491 від 26.04.2024
№ 871 від 02.08.2024
№ 1043 від 06.09.2024
№ 1482 від 24.12.2024
№ 431 від 04.04.2025
№ 469 від 18.04.2025
№ 855 від 15.07.2025
№ 965 від 13.08.2025
№ 1053 від 26.08.2025
№ 1401 від 29.10.2025
№ 1402 від 29.10.2025
№ 1527 від 26.11.2025
№ 62 від 21.01.2026}
Відповідно до статей 12 і 16 Закону України “Про розвиток та державну підтримку малого і середнього підприємництва в Україні” Кабінет Міністрів України постановляє:
1. Затвердити такі, що додаються:
Порядок надання мікрогрантів на створення або розвиток власного бізнесу;
Порядок надання грантів для створення або розвитку садівництва, ягідництва та виноградарства;
Порядок надання грантів для створення або розвитку тепличного господарства;
Порядок надання грантів на створення або розвиток власного бізнесу учасникам бойових дій, особам з інвалідністю внаслідок війни та членам їх сімей;
{Пункт 1 доповнено абзацом згідно з Постановою КМ № 286 від 30.03.2023}
Порядок надання грантів для будівництва овочесховищ/фруктосховищ.
{Пункт 1 доповнено абзацом згідно з Постановою КМ № 62 від 21.01.2026}
2. Внести до Порядку надання фінансової державної підтримки суб'єктам підприємництва, затвердженого постановою Кабінету Міністрів України від 24 січня 2020 р. № 28 “Про надання фінансової державної підтримки” (Офіційний вісник України, 2020 р., № 12, ст. 489, № 34, ст. 1138, № 37, ст. 1217, № 97, ст. 3127; 2021 р., № 86, ст. 5480; 2022 р., № 34, ст. 1859, № 39, ст. 2098) - із змінами, внесеними постановою Кабінету Міністрів України від 5 квітня 2022 р., № 410, зміни, що додаються.
3. Міністерству цифрової трансформації забезпечити:
реалізацію технічної можливості формування та подання заяв засобами Єдиного державного вебпорталу електронних послуг відповідно до порядків, затверджених цією постановою;
передачу заяв до уповноважених банків з метою забезпечення виконання умов, встановлених порядками, затвердженими цією постановою;
обробку та передачу персональних даних відповідно до законодавства про захист персональних даних.
4. Ця постанова набирає чинності з 1 липня 2022 року.
Прем'єр-міністр України
Д. ШМИГАЛЬ
Інд. 67
ЗАТВЕРДЖЕНО
постановою Кабінету Міністрів України
від 21 червня 2022 р. № 738
ПОРЯДОК
надання мікрогрантів на створення або розвиток власного бізнесу
1. Цей Порядок визначає:
умови, критерії, механізм надання безповоротної державної допомоги фізичним особам, суб'єктам господарювання (далі - отримувач) у формі мікрогрантів на створення або розвиток власного бізнесу (далі - мікрогрант);
механізм використання коштів Фонду загальнообов'язкового державного соціального страхування на випадок безробіття для надання мікрогрантів на створення або розвиток власного бізнесу та коштів, передбачених Мінекономіки за бюджетною програмою “Надання грантів для створення або розвитку бізнесу” для надання безповоротної державної допомоги отримувачу у формі мікрогранту.
Метою надання безповоротної державної допомоги у формі мікрогрантів є сприяння зайнятості населення, створення або розвиток власного бізнесу.
Джерелами фінансування надання мікрогрантів отримувачам є кошти:
Фонду загальнообов'язкового державного соціального страхування на випадок безробіття (далі - Фонд);
державного бюджету, у тому числі кошти, що надходять на рахунок Мінекономіки “Фонд підтримки малого та середнього бізнесу”, відкритий у Національному банку, на який зараховуються добровільні внески (благодійні пожертви) від фізичних та юридичних осіб приватного права та/або публічного права в національній та іноземній валюті.
{Абзац сьомий і восьмий пункту 1 замінено абзацом згідно з Постановою КМ № 1103 від 20.10.2023}
Надання передбачених цим Порядком мікрогрантів може здійснюватися разом з державною підтримкою, яка може надаватися відповідно до законодавства місцевими держадміністраціями, органами місцевого самоврядування, військовими адміністраціями на підставі регіональних та місцевих програм розвитку малого і середнього підприємництва за рахунок коштів місцевих бюджетів, а також за рахунок коштів підприємств, установ, організацій, міжнародних та благодійних організацій за їх згодою на договірній основі. З метою спільного надання державної підтримки, передбаченої цим Порядком і регіональними та місцевими програмами розвитку малого і середнього підприємництва, Державний центр зайнятості укладає договори про співробітництво з відповідними місцевими держадміністраціями, органами місцевого самоврядування, військовими адміністраціями, а також з підприємствами, установами, організаціями, міжнародними та благодійними організаціями, в яких визначаються основні умови виконання зазначених регіональних та місцевих програм.
{Пункт 1 доповнено абзацом згідно з Постановою КМ № 286 від 30.03.2023; із змінами, внесеними згідно з Постановою КМ № 1043 від 06.09.2024}
{Пункт 1 в редакції Постанов КМ № 1156 від 12.10.2022, № 39 від 17.01.2023}
2. Головним розпорядником бюджетних коштів є Мінекономіки.
Розпорядником коштів Фонду є Державний центр зайнятості.
{Пункт 2 доповнено абзацом згідно з Постановою КМ № 39 від 17.01.2023}
3. Для цілей цього Порядку суб'єктом господарювання вважається суб'єкт мікропідприємництва чи малого підприємництва (фізична особа - підприємець або юридична особа) у значенні, наведеному в Законі України “Про особливості регулювання діяльності юридичних осіб окремих організаційно-правових форм у перехідний період та об'єднань юридичних осіб”, крім суб'єктів господарювання державного та комунального секторів економіки.
{Пункт 3 із змінами, внесеними згідно з Постановою КМ № 1401 від 29.10.2025}
4. Розмір мікрогранту, який надається одному отримувачу, визначається відповідно до його запиту, але не менше 50000 гривень та не перевищує:
100000 гривень включно у разі зобов'язання отримувача зареєструватися фізичною особою - підприємцем;
{Абзац другий пункту 4 із змінами, внесеними згідно з Постановою КМ № 1401 від 29.10.2025 - застосовуються з 1 січня 2026 р.}
200000 гривень включно у разі зобов'язання отримувача створити одне робоче місце після отримання мікрогранту та прийняття на нього працівника на умовах, визначених цим Порядком;
{Абзац третій пункту 4 із змінами, внесеними згідно з Постановою КМ № 1401 від 29.10.2025 - застосовуються з 1 січня 2026 р.}
350000 гривень включно у разі зобов'язання отримувача створити не менше двох робочих місць після отримання мікрогранту та прийняття на них працівників на умовах, визначених цим Порядком.
{Абзац четвертий пункту 4 із змінами, внесеними згідно з Постановою КМ № 1401 від 29.10.2025 - застосовуються з 1 січня 2026 р.}
Максимальний розмір мікрогранту, передбачений абзацом другим цього пункту, для отримувачів віком від 18 до 25 років включно збільшується на 100 відсотків.
{Пункт 4 доповнено новим абзацом згідно з Постановою КМ № 1043 від 06.09.2024}
Максимальний розмір мікрогранту для отримувачів, які зареєстровані та провадять/планують провадити підприємницьку діяльність у Дніпропетровській, Донецькій, Запорізькій, Миколаївській, Сумській, Харківській, Херсонській, Чернігівській областях, не перевищує:
{Абзац шостий пункту 4 в редакції Постанов КМ № 431 від 04.04.2025, № 1401 від 29.10.2025}
300000 гривень включно у разі зобов'язання отримувача створити одне робоче місце після отримання мікрогранту та прийняття на нього працівника на умовах, визначених цим Порядком;
{Абзац пункту 4 в редакції Постанови КМ № 1401 від 29.10.2025}
500000 гривень включно у разі зобов'язання отримувача створити не менше двох робочих місць після отримання мікрогранту та прийняття на них працівників на умовах, визначених цим Порядком.
{Абзац пункту 4 в редакції Постанови КМ № 1401 від 29.10.2025}
Максимальний розмір мікрогранту для отримувачів, які провадять/планують провадити підприємницьку діяльність у сфері дошкільної освіти, що передбачає організацію освітньої діяльності за типами: ясла, дитячий садок, сімейний (родинний) садок, міні-садок, спеціальний дитячий садок, центр розвитку дитини, та забезпечують надання послуги дошкільної освіти та догляду від восьми годин на день, становить:
{Пункт 4 доповнено абзацом згідно з Постановою КМ № 855 від 15.07.2025}
500000 гривень включно у разі зобов'язання отримувача створити не менше двох робочих місць після отримання мікрогранту та прийняття на них працівників на умовах, визначених цим Порядком;
{Пункт 4 доповнено абзацом згідно з Постановою КМ № 855 від 15.07.2025}
1000000 гривень включно у разі зобов'язання отримувача створити не менше чотирьох робочих місць після отримання мікрогранту та прийняття на них працівників на умовах, визначених цим Порядком.
{Пункт 4 доповнено абзацом згідно з Постановою КМ № 855 від 15.07.2025}
Максимальний розмір мікрогранту для отримувачів, які провадять/планують провадити підприємницьку діяльність за видами, які належать до креативних індустрій, згідно з переліком видів економічної діяльності, які належать до креативних індустрій, затвердженим розпорядженням Кабінету Міністрів України від 24 квітня 2019 р. № 265, становить:
{Пункт 4 доповнено новим абзацом згідно з Постановою КМ № 1401 від 29.10.2025 - застосовується на період воєнного стану в Україні}
100000 гривень включно у разі зобов'язання отримувача зареєструватися фізичною особою - підприємцем;
{Пункт 4 доповнено новим абзацом згідно з Постановою КМ № 1401 від 29.10.2025 - застосовується на період воєнного стану в Україні}
200000 гривень включно у разі зобов'язання отримувача створити одне робоче місце після отримання мікрогранту та прийняття на нього працівника на умовах, визначених цим Порядком;
{Пункт 4 доповнено новим абзацом згідно з Постановою КМ № 1401 від 29.10.2025 - застосовується на період воєнного стану в Україні}
500000 гривень включно у разі зобов'язання отримувача створити не менше двох робочих місць після отримання мікрогранту та прийняття на них працівників на умовах, визначених цим Порядком;
{Пункт 4 доповнено новим абзацом згідно з Постановою КМ № 1401 від 29.10.2025 - застосовується на період воєнного стану в Україні}
1000000 гривень включно у разі зобов'язання отримувача створити не менше чотирьох робочих місць після отримання мікрогранту та прийняття на них працівників на умовах, визначених цим Порядком.
{Пункт 4 доповнено новим абзацом згідно з Постановою КМ № 1401 від 29.10.2025 - застосовується на період воєнного стану в Україні}
Мікрогранти, що надаються отримувачам, зазначеним в абзацах дев'ятому та дванадцятому цього пункту, у розмірі до 500000 гривень включно фінансуються за рахунок джерел коштів мікрогранту. Додатково отримувач може дофінансувати проект за власні кошти.
{Пункт 4 доповнено абзацом згідно з Постановою КМ № 855 від 15.07.2025; із змінами, внесеними згідно з Постановою КМ № 1401 від 29.10.2025}
Мікрогранти понад 500000 гривень і до 1000000 гривень включно надаються за умови співфінансування отримувачем у такому співвідношенні: до 70 відсотків вартості проекту - за рахунок мікрогранту, не менше 30 відсотків - за рахунок коштів отримувача (власних або кредитних коштів, або коштів місцевих бюджетів та/або інших джерел, не заборонених законодавством).
{Пункт 4 доповнено абзацом згідно з Постановою КМ № 855 від 15.07.2025}
Отримувачі, зазначені в абзацах дев'ятому та дванадцятому цього пункту, для отримання мікрогранту в сумі понад 500000 гривень і до 1000000 гривень включно подають заяву не раніше ніж через 12 місяців з дати державної реєстрації фізичної особи як підприємця або юридичної особи у Єдиному державному реєстрі юридичних осіб, фізичних осіб - підприємців та громадських формувань.
{Пункт 4 доповнено абзацом згідно з Постановою КМ № 855 від 15.07.2025; із змінами, внесеними згідно з Постановою КМ № 1401 від 29.10.2025}
{Пункт 4 в редакції Постанови КМ № 491 від 26.04.2024}
{Пункт 41 виключено на підставі Постанови КМ № 1401 від 29.10.2025}
5. Мікрогранти надаються для покриття таких напрямів витрат:
придбання меблів, обладнання, транспортних засобів (які будуть використовуватися в комерційних та виробничих цілях), необхідних для провадження господарської діяльності, які не підлягають відчуженню до виконання умов договору про надання мікрогранту на створення або розвиток власного бізнесу (крім випадків відчуження внаслідок звернення стягнення на нього уповноваженим банком відповідно до договору застави);
{Абзац другий пункту 5 із змінами, внесеними згідно з Постановами КМ № 39 від 17.01.2023, № 540 від 19.05.2023}
закупівля ліцензійного програмного забезпечення, свійських тварин та птиці, багаторічних насаджень, саджанців, посівного матеріалу, сировини, матеріалів, товарів та послуг, пов'язаних з реалізацією бізнес-плану (такі витрати повинні становити сумарно не більше 50 відсотків розміру мікрогранту);
послуги маркетингу та реклами (такі витрати повинні становити не більше 10 відсотків розміру мікрогранту);
послуги з редагування та коректури тексту, макетування друкованої продукції, обробки аудіо- та відеопродукції, постпродакшну для отримувачів, визначених абзацом дванадцятим пункту 4 цього Порядку (такі витрати повинні становити сумарно не більше 50 відсотків розміру мікрогранту);
{Пункт 5 доповнено новим абзацом згідно з Постановою КМ № 1053 від 26.08.2025 - застосовується на період воєнного стану в Україні}
придбання матеріалів та послуг для проведення ремонтних робіт приміщень, обладнання, які використовуватимуться в комерційних та виробничих цілях, для отримувачів, визначених абзацом дев'ятим пункту 4 цього Порядку (такі витрати повинні становити не більше 50 відсотків розміру мікрогранту);
{Пункт 5 доповнено новим абзацом згідно з Постановою КМ № 855 від 15.07.2025; із змінами, внесеними згідно з Постановою КМ № 1401 від 29.10.2025}
орендна плата за користування нежитловим приміщенням, земельною ділянкою, які будуть використовуватися в комерційних та виробничих цілях (такі витрати повинні становити не більше 25 відсотків розміру мікрогранту);
{Абзац пункту 5 в редакції Постанови КМ № 1157 від 07.11.2023}
орендна плата за обладнання (такі витрати повинні становити не більше 10 відсотків розміру мікрогранту);
лізинг обладнання, крім автомобілів, мотоциклів та інших транспортних засобів особистого користування (такі витрати повинні становити не більше 50 відсотків загального розміру мікрогранту);
використання у підприємницькій діяльності прав інших суб'єктів господарювання (комерційна концесія);
виплата винагороди (роялті) за використання об'єктів авторського права, суміжних прав та промислових зразків для отримувачів, визначених абзацом дванадцятим пункту 4 цього Порядку (такі витрати повинні становити сумарно не більше 20 відсотків розміру мікрогранту);
{Пункт 5 доповнено абзацом згідно з Постановою КМ № 1053 від 26.08.2025 - застосовується на період воєнного стану в Україні}
створення за замовленням об'єктів авторського права для отримувачів, визначених абзацом дванадцятим пункту 4 цього Порядку.
{Пункт 5 доповнено абзацом згідно з Постановою КМ № 1053 від 26.08.2025 - застосовується на період воєнного стану в Україні}
{Пункт 5 в редакції Постанов КМ № 903 від 05.08.2022, № 1065 від 27.09.2022; із змінами, внесеними згідно з Постановою КМ № 1401 від 29.10.2025}
6. Надання мікрогрантів за рахунок джерел, передбачених абзацом сьомим пункту 1 цього Порядку, здійснюється Мінекономіки через АТ “Ощадбанк”, АТ КБ “ПриватБанк”, АТ “СЕНС БАНК” (далі - уповноважені банки) на підставі рішень Державного центру зайнятості, включених до подання про надання мікрогрантів (далі - подання), відповідно до договору про взаємодію між Мінекономіки, уповноваженим банком та Державним центром зайнятості (далі - договір про взаємодію 1).
{Абзац перший пункту 6 із змінами, внесеними згідно з Постановами КМ № 1103 від 20.10.2023, № 1043 від 06.09.2024, № 1401 від 29.10.2025}
Надання мікрогрантів за рахунок джерел, передбачених абзацом шостим пункту 1 цього Порядку, здійснюється Державним центром зайнятості в межах обсягу коштів, передбачених в бюджеті Фонду на поточний бюджетний період за відповідним напрямом, через уповноважені банки відповідно до договору про взаємодію між уповноваженим банком та Державним центром зайнятості (далі - договір про взаємодію 2).
{Абзац другий пункту 6 із змінами, внесеними згідно з Постановою КМ № 1043 від 06.09.2024}
{Пункт 6 в редакції Постанови КМ № 39 від 17.01.2023}
7. Для виплати мікрогрантів отримувачам за рахунок коштів, передбачених за бюджетною програмою “Надання грантів для створення або розвитку бізнесу”, Мінекономіки відкриває в Казначействі реєстраційні рахунки загального та спеціального фондів державного бюджету (далі - рахунки).
Виплата мікрогрантів отримувачам за рішеннями про надання мікрогрантів, прийнятими Державним центром зайнятості у попередньому бюджетному періоді, за якими в установленому порядку зареєстрована кредиторська заборгованість, здійснюється Мінекономіки у поточному бюджетному періоді за рахунок джерел, передбачених абзацом сьомим (у межах обсягу бюджетних асигнувань за відповідним напрямом) пункту 1 цього Порядку.
{Пункт 7 доповнено абзацом згідно з Постановою КМ № 39 від 17.01.2023; із змінами, внесеними згідно з Постановою КМ № 1103 від 20.10.2023}
Виплата мікрогрантів отримувачам за рахунок джерел, передбачених абзацом шостим пункту 1 цього Порядку, у тому числі за рішеннями про надання мікрогрантів, прийнятими Державним центром зайнятості у попередньому бюджетному періоді, здійснюється з окремого рахунка 3554 “Рахунки державних цільових фондів”, відкритого в Казначействі для обслуговування коштів Фонду (далі - рахунок Фонду), в межах обсягу коштів, передбачених в бюджеті Фонду на поточний бюджетний період за відповідним напрямом.
{Пункт 7 доповнено абзацом згідно з Постановою КМ № 39 від 17.01.2023}
Виплата мікрогрантів отримувачам за рішеннями про надання мікрогрантів, прийнятими Державним центром зайнятості та не включеними до подання у 2022 році, здійснюється у 2023 році за рахунок джерел, передбачених абзацом шостим пункту 1 цього Порядку, в межах обсягу коштів, передбачених в бюджеті Фонду на поточний бюджетний період за відповідним напрямом.
{Пункт 7 доповнено абзацом згідно з Постановою КМ № 39 від 17.01.2023}
{Пункт 7 в редакції Постанови КМ № 1156 від 12.10.2022}
8. Заяву на отримання мікрогранту (далі - заява) подають отримувачі:
громадяни України;
фізичні особи - підприємці - громадяни України;
{Пункт 8 доповнено абзацом згідно з Постановою КМ № 903 від 05.08.2022}
юридичні особи, кінцевими бенефіціарними власниками яких є громадяни України;
{Абзац четвертий пункту 8 в редакції Постанови КМ № 903 від 05.08.2022}
які станом на дату подання заяви фактично не перебувають та не провадять господарську діяльність на територіях активних бойових дій та тимчасово окупованих Російською Федерацією територіях України, включених до переліку територій, на яких ведуться (велися) бойові дії або тимчасово окупованих Російською Федерацією, затвердженого Мінрозвитку, для яких не визначена дата завершення бойових дій або тимчасової окупації;
{Абзац п'ятий пункту 8 із змінами, внесеними згідно з Постановами КМ № 903 від 05.08.2022, № 1065 від 27.09.2022; в редакції Постанов КМ № 286 від 30.03.2023, № 1194 від 14.11.2023; із змінами, внесеними згідно з Постановами КМ № 1043 від 06.09.2024, № 431 від 04.04.2025}
які не провадять господарську діяльність на території Російської Федерації та Республіки Білорусь;
які не віднесені до юридичних або фізичних осіб, до яких застосовуються спеціальні економічні та інші обмежувальні заходи (санкції) відповідними рішеннями Ради національної безпеки і оборони України, введеними в дію указами Президента України щодо застосування персональних (спеціальних) економічних та інших обмежувальних заходів (санкцій) відповідно до Закону України “Про санкції”;
щодо яких не порушено справи про банкрутство та/або яких не визнано банкрутами, та/або які не перебувають на стадії ліквідації;
які не є кредитними організаціями, страховими організаціями, інвестиційними фондами, недержавними пенсійними фондами, професійними учасниками ринку цінних паперів, ломбардами;
{Абзац дев'ятий пункту 8 в редакції Постанови КМ № 903 від 05.08.2022}
які не здійснюють виробництво та/або реалізацію зброї, алкогольних напоїв (крім виробництва (без додавання спирту) та/або реалізації вин виноградних, зокрема ігристих, газованих, вин плодово-ягідних, напоїв медових), тютюнових виробів, обмін валют;
{Абзац пункту 8 в редакції Постанови КМ № 903 від 05.08.2022; із змінами, внесеними згідно з Постановами КМ № 1043 від 06.09.2024, № 431 від 04.04.2025}
щодо яких відсутнє рішення суду, яке набрало законної сили, про притягнення до кримінальної відповідальності, зокрема за корупційне правопорушення.
{Абзац одинадцятий пункту 8 із змінами, внесеними згідно з Постановою КМ № 855 від 15.07.2025}
Отримувачем може бути фізична особа, яка має намір розпочати підприємницьку діяльність і бере на себе зобов'язання зареєструватися фізичною особою - підприємцем або створити юридичну особу протягом 20 робочих днів з дня отримання позитивного рішення про надання мікрогранту.
{Абзац дванадцятий пункту 8 із змінами, внесеними згідно з Постановами КМ № 903 від 05.08.2022, № 540 від 19.05.2023}
9. Заява формується отримувачем особисто або у відділенні уповноваженого банку засобами Єдиного державного вебпорталу електронних послуг (далі - Портал Дія) після проходження ним ідентифікації та автентифікації з використанням інтегрованої системи електронної ідентифікації, електронного підпису, що базується на кваліфікованому сертифікаті електронного підпису, та/або інших засобів ідентифікації, які дають змогу однозначно встановлювати особу отримувача.
Заява формується засобами Порталу Дія у довільній формі, придатній для сприйняття її змісту, відповідно до відомостей, визначених пунктами 10 і 11 цього Порядку. Формування заяви закінчується накладенням електронного підпису, що базується на кваліфікованому сертифікаті електронного підпису. У заяві обов'язково зазначається уповноважений банк на вибір отримувача.
{Абзац другий пункту 9 із змінами, внесеними згідно з Постановами КМ № 286 від 30.03.2023, № 1043 від 06.09.2024}
Невід'ємним додатком до заяви є бізнес-план, який формується отримувачем відповідно до Положення про бізнес-плани, що подаються для отримання фінансової державної підтримки, затвердженого постановою Кабінету Міністрів України від 26 листопада 2025 р. № 1527 “Деякі питання подання бізнес-планів для отримання фінансової державної підтримки”.
{Абзац третій пункту 9 в редакції Постанови КМ № 1527 від 26.11.2025}
Заяви, подані без бізнес-плану, не розглядаються.
Мінекономіки встановлює кінцеві строки подання заяв у межах календарного року, про що інформує Державний центр зайнятості.
{Абзац п'ятий пункту 9 в редакції Постанови КМ № 39 від 17.01.2023; із змінами, внесеними згідно з Постановою КМ № 1157 від 07.11.2023}
Уповноважений банк формує перелік поданих заяв, а також його зберігання в електронній базі даних протягом трьох років з дня завершення прийому заяв.
{Абзац шостий пункту 9 із змінами, внесеними згідно з Постановою КМ № 903 від 05.08.2022}
Мікрогрант надається отримувачу одноразово.
{Абзац сьомий пункту 9 в редакції Постанови КМ № 903 від 05.08.2022}
Отримувачі мікрогрантів, зазначених у пункті 4 цього Порядку, у разі сплати протягом строку реалізації проекту із створення або розвитку власного бізнесу, на який отримувачу надано мікрогрант, податків та зборів, єдиного внеску на загальнообов'язкове державне соціальне страхування відповідно до абзаців дванадцятого - чотирнадцятого пункту 20 цього Порядку в сумі, що дорівнює сумі отриманого мікрогранту, та за умови виконання вимог абзаців третього, сьомого пункту 20 цього Порядку можуть додатково подати заяву на отримання мікрогранту в розмірі та на умовах, визначених абзацами третім і четвертим пункту 4 цього Порядку. Заява на отримання додаткового мікрогранту розглядається відповідно до вимог, визначених цим Порядком. Отримувачу може бути надано додатковий мікрогрант один раз. Додатковий мікрогрант не надається отримувачам, які достроково розірвали договір про надання мікрогранту або уклали договір щодо встановлення нового строку повернення коштів за договором про надання мікрогранту.
{Пункт 9 доповнено абзацом згідно з Постановою КМ № 1043 від 06.09.2024; в редакції Постанови КМ № 1401 від 29.10.2025}
10. У заяві для фізичних осіб, фізичних осіб - підприємців зазначаються такі відомості:
1) прізвище, власне ім'я, по батькові (за наявності);
2) реєстраційний номер облікової картки платника податків або серія (за наявності) та номер паспорта (для фізичних осіб, які через свої релігійні переконання відмовляються від прийняття реєстраційного номера облікової картки платника податків та офіційно повідомили про це відповідному контролюючому органу і мають відмітку в паспорті);
{Підпункт 2 пункту 10 в редакції Постанови КМ № 1043 від 06.09.2024}
3) серія та/або номер паспорта;
4) дата народження;
5) контактні дані отримувача (номер телефону, адреса електронної пошти);
51) відомості щодо належності до категорії осіб з інвалідністю;
{Пункт 10 доповнено підпунктом 51 згідно з Постановою КМ № 491 від 26.04.2024}
52) відомості щодо належності до категорії внутрішньо переміщених осіб;
{Пункт 10 доповнено підпунктом 52 згідно з Постановою КМ № 491 від 26.04.2024}
6) дата реєстрації у Єдиному державному реєстрі юридичних осіб, фізичних осіб - підприємців та громадських формувань (для - фізичної особи - підприємця);
7) адреса місця реєстрації (для фізичної особи - підприємця);
8) основний вид економічної діяльності (для фізичної особи - підприємця);
9) задеклароване (зареєстроване) місце проживання (за наявності);
10) місцезнаходження (за наявності);
11) відомості про освіту;
12) сімейний стан;
13) відомості про дітей;
14) кількість непрацюючих членів сім'ї (середньомісячні витрати);
15) стаж роботи за останнім місцем роботи;
16) відмітка про те, що отримувач не належить до національних публічних діячів;
{Підпункт 16 пункту 10 в редакції Постанови КМ № 491 від 26.04.2024}
17) відомості про юридичну особу у разі, коли отримувач та/або члени його сім'ї є засновниками юридичної особи:
найменування юридичної особи;
ідентифікаційний код юридичної особи згідно з Єдиним державним реєстром підприємств і організацій України;
18) відомості про корпорацію у разі, коли отримувач та/або члени його сім'ї є засновниками юридичної особи:
найменування юридичної особи;
ідентифікаційний код юридичної особи згідно з Єдиним державним реєстром підприємств і організацій України;
19) місце провадження діяльності;
20) відомості про фінансові показники:
розмір загального офіційного доходу (без урахування податку на додану вартість) за річною звітністю (гривень) (за наявності) (для фізичної особи - підприємця);
вид доходу;
банківські послуги;
кредити в банках;
місячний платіж за всіма поточними кредитами (у гривнях);
21) відомості про активи у власності;
22) сума запиту (у гривнях);
23) щомісячна планова виручка;
24) запланована кількість новостворених робочих місць;
25) очікувана рентабельність бізнесу (у відсотках);
26) відсоток власних коштів у проекті (у гривнях);
27) загальна вартість проекту з урахуванням коштів мікрогранту (у гривнях);
28) період окупності проекту (у роках);
29) потенційне число споживачів;
30) збитки, яких зазнали у зв'язку із веденням бойових дій;
31) цільове призначення;
32) ефект або вплив від отриманої допомоги на господарську діяльність, а також місцеву економіку/громаду в регіоні, в якому провадиться господарська діяльність;
33) запланований основний вид економічної діяльності (для фізичних осіб);
34) відомості щодо раніше отриманої допомоги (за програмами підтримки релокації під час воєнного стану, державних допомог або грантів), зокрема в рамках проектів міжнародної технічної допомоги під час воєнного стану (для фізичних осіб - підприємців).
11. У заяві для отримувачів, які мають статус юридичних осіб, зазначаються такі відомості:
1) прізвище, власне ім'я, по батькові (за наявності) керівника;
2) контактні дані керівника (номер телефону, адреса електронної пошти);
3) найменування юридичної особи;
4) дата реєстрації;
5) ідентифікаційний код юридичної особи згідно з Єдиним державним реєстром підприємств і організацій України;
6) організаційно-правова форма;
7) місцезнаходження юридичної особи;
8) основний вид економічної діяльності;
9) відомості про засновників;
10) відомості про кінцевих бенефіціарних власників;
11) відмітка про те, що керівник юридичної особи, засновники, кінцеві бенефіціарні власники не належать до національних публічних діячів;
{Підпункт 11 пункту 11 в редакції Постанови КМ № 491 від 26.04.2024}
12) відомості про юридичну особу у разі, коли керівник, засновники, кінцеві бенефіціарні власники є засновниками інших юридичних осіб:
найменування юридичної особи;
ідентифікаційний код юридичної особи згідно з Єдиним державним реєстром підприємств і організацій України;
13) відомості про корпорацію у разі, коли керівник, засновники, кінцеві бенефіціарні власники є засновниками корпорацій:
найменування юридичної особи;
ідентифікаційний код юридичної особи згідно з Єдиним державним реєстром підприємств і організацій України;
14) місце провадження господарської діяльності;
15) відомості про фінансові показники:
розмір загального офіційного доходу (без урахування податку на додану вартість) за річною звітністю (гривень) (за наявності);
вид доходу;
банківські послуги;
кредити в банках;
місячний платіж за всіма поточними кредитами (у гривнях);
сума простроченої дебіторської заборгованості (у гривнях);
сума простроченої кредиторської заборгованості (у гривнях);
16) відомості про активи:
наявність активів у власності засновників/кінцевих бенефіціарних власників;
наявність активів для провадження господарської діяльності;
кількість найманих працівників;
сума запиту (у гривнях);
17) щомісячна планова виручка;
18) запланована кількість найманих працівників;
19) очікувана рентабельність бізнесу (у відсотках);
20) відсоток власних коштів у проекті (у гривнях);
21) загальна вартість проекту з урахуванням коштів мікрогранту (у гривнях);
22) період окупності залучених коштів, років;
23) збитки, яких зазнали у зв'язку із веденням бойових дій;
24) цільове призначення;
25) відомості щодо раніше отриманої допомоги (за програмами підтримки релокації під час воєнного стану, державних допомог або грантів), зокрема в рамках проектів міжнародної технічної допомоги під час воєнного стану.
12. Мінекономіки на підставі подання для виплати мікрогрантів за рахунок джерел, передбачених абзацом сьомим (у межах обсягу бюджетних асигнувань за відповідним напрямом) пункту 1 цього Порядку, подає в Казначейство подання та платіжну інструкцію на перерахування коштів у сумі, зазначеній у поданні, для надання мікрогранту з рахунків Мінекономіки на спеціальний рахунок, відкритий в уповноваженому банку відповідно до договору про взаємодію, для подальшого перерахування коштів уповноваженим банком на рахунок отримувача, відкритий в уповноваженому банку для забезпечення супроводу видаткових операцій отримувача (далі - рахунок отримувача).
{Абзац перший пункту 12 в редакції Постанови КМ № 1156 від 12.10.2022; із змінами, внесеними згідно з Постановами КМ № 39 від 17.01.2023, № 1103 від 20.10.2023}
Державний центр зайнятості для надання мікрогрантів за рахунок джерел, передбачених абзацом шостим пункту 1 цього Порядку, подає в Казначейство платіжну інструкцію на перерахування коштів з рахунка Фонду на спеціальний рахунок, відкритий в уповноваженому банку відповідно до договору про взаємодію 2, для подальшого перерахування коштів уповноваженим банком на рахунки отримувачів.
{Пункт 12 доповнено новим абзацом згідно з Постановою КМ № 39 від 17.01.2023}
Уповноважений банк в установленому порядку та строках перераховує кошти на рахунки отримувачів згідно з договором про взаємодію.
Мікрогрант надається у безготівковій формі.
{Абзац пункту 12 із змінами, внесеними згідно з Постановою КМ № 903 від 05.08.2022}
13. Відомості, необхідні для формування заяви, можуть бути отримані шляхом електронної інформаційної взаємодії з інформаційно-комунікаційними системами та публічними електронними реєстрами органів державної влади у встановленому законодавством порядку.
{Пункт 13 в редакції Постанови КМ № 286 від 30.03.2023}
14. Під час формування заяви засобами Порталу Дія відомості отримуються/підтверджуються з Єдиного державного реєстру юридичних осіб, фізичних осіб - підприємців та громадських формувань.
15. Відповідальність за недостовірність відомостей, що містяться в заяві, несе отримувач.
16. Після формування заяви засобами Порталу Дія заява блокується для редагування та передається:
уповноваженому банку у формі переліку відомостей відповідно до договору про інформаційну взаємодію між Мінцифри, технічним адміністратором Порталу Дія та уповноваженим банком;
{Абзац другий пункту 16 із змінами, внесеними згідно з Постановою КМ № 903 від 05.08.2022}
Державному центру зайнятості шляхом надання доступу (підключення робочих місць) співробітників центру зайнятості до Порталу Дія.
Обмін інформацією здійснюється в електронній формі з дотриманням вимог Законів України “Про електронні довірчі послуги”, “Про захист персональних даних”, “Про захист інформації в інформаційно-комунікаційних системах”.
17. Рішення про надання мікрогранту приймається Державним центром зайнятості протягом 15 робочих днів з дня кінцевого строку подання заяв на основі інформації уповноваженого банку, яка включає результати перевірки ділової репутації отримувача та відомостей, зазначених у заяві, а також оцінку співбесіди з отримувачем, проведеної регіональними центрами зайнятості, та документальне підтвердження отримувачем відсутності даних щодо наявності судових справ, відкритих виконавчих проваджень, арешту/конфіскації майна (активів) у разі отримання таких даних з автоматизованих систем та відсутності податкового боргу. Порядок обміну та передачі документів між уповноваженим банком та Державним центром зайнятості визначається договором про взаємодію.
Строк прийняття рішень про надання мікрогранту може бути перенесено на наступні періоди, встановлені Мінекономіки відповідно до абзацу п'ятого пункту 9 цього Порядку, у зв'язку з обставинами, спричиненими збройною агресією Російської Федерації, в тому числі через обмеження та/або припинення постачання електричної енергії.
{Пункт 17 доповнено абзацом згідно з Постановою КМ № 1043 від 06.09.2024}
{Пункт 17 із змінами, внесеними згідно з Постановами КМ № 39 від 17.01.2023, № 286 від 30.03.2023, № 491 від 26.04.2024, № 1043 від 06.09.2024}
18. Порядок проведення оцінювання заяв, критерії оцінювання та необхідна кількість балів (оцінка) для прийняття рішень Державним центром зайнятості визначаються Мінекономіки.
Якщо необхідну кількість балів (оцінку) набрали більше заяв, що перевищують затверджений обсяг видатків для мікрогрантів на відповідний бюджетний період, передбачених абзацами шостим і сьомим пункту 1 цього Порядку, мікрогранти надаються отримувачам з найбільшою кількістю балів. Решта заявок автоматично розглядається у наступному періоді в межах встановленого кінцевого строку. Повторне оцінювання таких заяв не проводиться, для цілей рішення про видачу мікрогранту використовується перша оцінка заяви.
{Абзац другий пункту 18 із змінами, внесеними згідно з Постановою КМ № 1157 від 07.11.2023}
19. Оцінка заяв отримувачів мікрогрантів проводиться на постійній основі відповідно до переліку заяв на отримання мікрогранту, сформованого уповноваженим банком.
Після формування переліку заяв, перевірки ділової репутації та відомостей, зазначених у заяві, уповноважений банк надсилає їх до Державного центру зайнятості в електронній формі для подальшої передачі регіональному центру зайнятості. Регіональний центр зайнятості проводить особисту співбесіду з отримувачем та надсилає результати співбесіди до Державного центру зайнятості. Державний центр зайнятості забезпечує прийняття рішень про надання мікрогрантів та інформування отримувачів про прийняте рішення відповідно до договору про взаємодію 1.
{Абзац другий пункту 19 із змінами, внесеними згідно з Постановою КМ № 286 від 30.03.2023}
Уповноважений банк засобами програмного забезпечення за допомогою інформаційних джерел, що ним використовуються у своїй діяльності, проводить перевірку ділової репутації та відомостей, зазначених у заяві.
{Абзац третій пункту 19 із змінами, внесеними згідно з Постановою КМ № 286 від 30.03.2023}
Перевірка ділової репутації проводиться за критеріями, визначеними Мінекономіки, зокрема:
корупційні дії;
наявність судових справ, зокрема кримінальних проваджень, у яких отримувач є обвинуваченим, підозрюваним або засудженим;
відкриті виконавчі провадження, у яких отримувач є боржником;
перебування особи у процесі провадження у справі про банкрутство, зокрема за даними Єдиного державного реєстру юридичних осіб, фізичних осіб - підприємців та громадських формувань;
{Абзац восьмий пункту 19 в редакції Постанови КМ № 540 від 19.05.2023}
наявність податкового боргу, зокрема за даними електронного кабінету платника податків;
{Абзац дев'ятий пункту 19 в редакції Постанови КМ № 540 від 19.05.2023}
провадження видів діяльності, передбачених абзацом десятим пункту 8 цього Порядку, зокрема шляхом перевірки наявності відповідних дозвільних документів та ліцензій;
{Пункт 19 доповнено новим абзацом згідно з Постановою КМ № 540 від 19.05.2023}
арешт майна;
шахрайство;
санкційні списки.
Перевірка відомостей, зазначених у заяві, проводиться за критеріями, визначеними Мінекономіки.
{Абзаци замінено абзацом згідно з Постановою КМ № 286 від 30.03.2023}
Заяви, які за результатами перевірки уповноваженим банком набрали 99 та більше балів за сумою критеріїв, визначених Мінекономіки, підлягають подальшому розгляду Державною службою зайнятості.
{Абзац пункту 19 із змінами, внесеними згідно з Постановою КМ № 286 від 30.03.2023}
Регіональний центр зайнятості проводить особисту співбесіду з отримувачами, заяви яких за результатами перевірки уповноваженим банком ділової репутації та відомостей, зазначених у заяві, набрали 99 та більше балів за сумою критеріїв, визначених Мінекономіки, та надсилає результати співбесіди до Державного центру зайнятості.
{Абзац пункту 19 із змінами, внесеними згідно з Постановою КМ № 286 від 30.03.2023}
Регіональним центром зайнятості під час проведення співбесіди з отримувачем виставляються бали відповідно до критеріїв, визначених Мінекономіки, від 0 до 50.
Бали, виставлені регіональним центром зайнятості, додаються до балів, встановлених уповноваженим банком, для визначення підсумкового бала.
До розгляду Державним центром зайнятості допускаються бізнес- плани, які за результатами оцінювання набрали підсумковий бал - 130 балів та більше.
Державний центр зайнятості має право відмовити отримувачу в наданні мікрогранту з таких підстав:
невідповідність отримувача вимогам пунктів 3 та/або 8 цього Порядку;
набрання 98 та менше балів за результатами перевірки відомостей, зазначених у заяві, проведеної уповноваженим банком;
{Абзац пункту 19 в редакції Постанови КМ № 286 від 30.03.2023; із змінами, внесеними згідно з Постановою КМ № 540 від 19.05.2023}
набрання підсумкового бала менше 130;
непрозорість або сумнівні очікувані результати реалізації (виконання) бізнес-плану;
негативна ділова репутація щонайменш за одним критерієм перевірки ділової репутації;
{Абзац двадцять п'ятий пункту 19 в редакції Постанови КМ № 540 від 19.05.2023}
подання заяви на отримання мікрогранту отримувачем, який вже отримав мікрогрант відповідно до цього Порядку;
отримання з відкритих джерел та реєстрів додаткових фактів/інформації щодо негативної ділової репутації отримувача, зокрема фактів приховування інформації;
відмова від співбесіди, зокрема непогодження отримувачем запланованої дати та часу співбесіди протягом двох днів після повідомлення регіональним центром зайнятості про таку дату та час;
відсутність та/або невідповідність у бізнес-плані напрямів витрат, передбачених пунктом 5 цього Порядку, видатків на виплату заробітної плати найманим працівникам та сплату податків, зборів (обов'язкових платежів), єдиного внеску на загальнообов'язкове державне соціальне страхування, у сумі отриманого мікрогранту;
невідповідність поданих документів нормам законодавства;
керівник та/або засновник, та/або кінцевий бенефіціарний власник є особою, яка є керівником та/або засновником, та/або кінцевим бенефіціарним власником більше ніж у п'яти (включно) платників податків;
{Пункт 19 доповнено новим абзацом згідно з Постановою КМ № 540 від 19.05.2023}
неподання доопрацьованого бізнес-плану у визначений цим Порядком строк;
{Пункт 19 доповнено новим абзацом згідно з Постановою КМ № 491 від 26.04.2024}
отримувач не надав документальне підтвердження відсутності судових справ, відкритих виконавчих проваджень, арешту/конфіскації майна (активів), дані щодо яких отримані з автоматизованих систем інформації, та відсутності податкового боргу;
{Пункт 19 доповнено новим абзацом згідно з Постановою КМ № 491 від 26.04.2024; із змінами, внесеними згідно з Постановою КМ № 1043 від 06.09.2024}
надходження від отримувача заяви про відкликання заяви на отримання мікрогранту до ухвалення Державним центром зайнятості рішення про надання або відмову в наданні мікрогранту;
{Пункт 19 доповнено новим абзацом згідно з Постановою КМ № 491 від 26.04.2024}
отримувач отримав грант відповідно до Порядку надання грантів на створення або розвиток власного бізнесу учасникам бойових дій, особам з інвалідністю внаслідок війни та членам їх сімей, затвердженого постановою Кабінету Міністрів України від 21 червня 2022 р. № 738 “Деякі питання надання грантів бізнесу” (Офіційний вісник України, 2022 р., № 54, ст. 3159; 2023 р., № 38, ст. 2017);
{Пункт 19 доповнено новим абзацом згідно з Постановою КМ № 491 від 26.04.2024}
отримувач отримав бюджетний грант на цілі, аналогічні цілям, визначеним в абзаці четвертому пункту 1 цього Порядку, за рахунок коштів Українського молодіжного фонду у порядку, встановленому Кабінетом Міністрів України.
{Пункт 19 доповнено новим абзацом згідно з Постановою КМ № 1401 від 29.10.2025}
У разі відсутності підстав для відмови у наданні мікрогранту Державний центр зайнятості ухвалює рішення, яке оформлюється наказом, про надання мікрогрантів отримувачам, які набрали найбільшу сукупну кількість балів, у межах наявної граничної суми мікрогрантів, визначеної Мінекономіки.
Про прийняте рішення щодо надання або відмови в наданні мікрогранту отримувачу повідомляють регіональні центри зайнятості шляхом надсилання повідомлення в кабінет отримувача на Порталі Дія.
У разі коли отримувачем є фізична особа, такий отримувач повинен протягом 20 робочих днів з дня отримання позитивного рішення про надання мікрогранту зареєструватися фізичною особою - підприємцем або створити юридичну особу, укласти договір про надання мікрогранту (далі - договір мікрогранту) за формою, встановленою Мінекономіки, та подати до уповноваженого банку пакет документів для відкриття рахунка. Уповноважений банк протягом двох робочих днів повинен відкрити рахунок отримувачу або повідомити отримувачу про відмову у відкритті такого рахунка.
{Абзац пункту 19 в редакції Постанови КМ № 540 від 19.05.2023}
У разі коли отримувачем є суб'єкт господарювання, такий отримувач повинен протягом 20 робочих днів з дня отримання позитивного рішення про надання мікрогранту укласти договір мікрогранту та подати до уповноваженого банку пакет документів для відкриття рахунка. Уповноважений банк протягом двох робочих днів повинен відкрити рахунок отримувачу або повідомити отримувачу про відмову у відкритті такого рахунка.
{Абзац пункту 19 в редакції Постанови КМ № 540 від 19.05.2023}
У випадку порушення через кібератаки роботи та/або доступу до державних сервісів та систем, необхідних для реєстрації фізичною особою - підприємцем або утворення юридичної особи, укладення договору мікрогранту, строк виконання отримувачем вимог абзаців тридцять дев'ятого та сорокового цього пункту продовжується на 10 робочих днів з дня, наступного після відновлення роботи відповідних державних сервісів та систем.
{Пункт 19 доповнено новим абзацом згідно з Постановою КМ № 1401 від 29.10.2025}
У разі невиконання отримувачем мікрогранту вимог щодо реєстрації суб'єкта господарювання та/або підписання договору мікрогранту та/або неподання пакета документів для відкриття рахунка отримувача в уповноваженому банку у строки, визначені цим пунктом, рішення про надання мікрогранту скасовується. Рішення про скасування може бути переглянуто Державним центром зайнятості за заявою отримувача, поданою у довільній формі, з наведенням документально підтверджених причин недотримання строків, визначених цим пунктом, зокрема у разі хвороби, внаслідок дій третіх осіб.
{Абзац пункту 19 в редакції Постанови КМ № 540 від 19.05.2023}
Державний центр зайнятості передає подання до Мінекономіки для забезпечення перерахування коштів уповноваженому банку в разі надання мікрогрантів за рахунок джерел, передбачених абзацом сьомим пункту 1 цього Порядку.
{Абзац пункту 19 із змінами, внесеними згідно з Постановою КМ № 1103 від 20.10.2023}
Державний центр зайнятості подає уповноваженому банку інформацію про прийняті рішення.
У разі коли за результатом розгляду бізнес-плану є необхідність його доопрацювання отримувачем, регіональний центр зайнятості одноразово повертає такий бізнес-план для доопрацювання отримувачу та переносить його розгляд на наступний період за результатами доопрацювання. Не є підставою для повернення бізнес-плану наявність орфографічних, синтаксичних, граматичних помилок, що не спотворюють змісту бізнес-плану.
Доопрацьований бізнес-план подається отримувачем протягом 15 календарних днів з дня отримання повідомлення регіонального центру зайнятості, надісланого в кабінет отримувача на Порталі Дія. У разі неподання доопрацьованого бізнес-плану у зазначений строк Державним центром зайнятості приймається рішення про відмову у наданні мікрогранту.
{Абзац пункту 19 в редакції Постанови КМ № 540 від 19.05.2023}
Доопрацювання бізнес-плану може бути здійснено отримувачем одноразово.
{Пункт 19 в редакції Постанов КМ № 903 від 05.08.2022, № 39 від 17.01.2023}
20. Для отримання мікрогранту отримувач укладає договір мікрогранту у відділенні уповноваженого банку шляхом підписання заяви про приєднання.
У договорі мікрогранту обов'язково зазначаються обрані з переліку, визначеного пунктом 5 цього Порядку, напрями витрат, на покриття яких використовується мікрогрант, а також умови, невиконання або неналежне виконання яких є підставою для повернення отримувачем отриманих коштів. Умови укладеного договору мікрогранту є незмінними в частині виконання обов'язкових вимог, які діяли на момент укладення договору, крім випадків, визначених цим Порядком.
{Абзац другий пункту 20 із змінами, внесеними згідно з Постановою КМ № 1401 від 29.10.2025}
Обов'язковою умовою договору мікрогранту, крім надання мікрогранту отримувачам, визначеним абзацами другим та п'ятим пункту 4 цього Порядку, є створення протягом шести місяців з дня зарахування коштів на рахунок отримувача в уповноваженому банку робочих місць залежно від розміру мікрогранту, визначеного пунктом 4 цього Порядку, та працевлаштування на них осіб на строк не менш як 24 місяці протягом трирічного строку реалізації проекту. Під виконанням обов'язкової умови щодо створення робочих місць у цьому Порядку слід розуміти створення робочих місць понад штатну чисельність працівників на дату подання заяви на отримання мікрогранту або створення робочих місць у зв'язку з утворенням нового суб'єкта господарювання. Отримувачі можуть створити нові посади, необхідні для виробничого процесу, в межах кількості створених робочих місць відповідно до умов пункту 4 цього Порядку. У разі призову отримувача на військову службу під час мобілізації або укладення контракту на проходження військової служби та у разі набуття статусу військовополоненого та/або зниклого безвісти, що підтверджується відповідними документами уповноважених державних органів, на яких покладено обов'язки щодо засвідчення зазначених статусів, та заявою на ім'я керівника регіонального центру зайнятості або керівника Державного центру зайнятості, виконання обов'язкової умови договору мікрогранту тимчасово зупиняється та продовжується після демобілізації отримувача або оновлення інформації щодо статусу осіб з числа військовополонених та/або зниклих безвісти. Отримувач зобов'язаний повідомити про факт своєї демобілізації або зміни статусу осіб з числа військовополонених та/або зниклих безвісти протягом 30 календарних днів з моменту звільнення з військової служби та внесення запису про звільнення до його військово-облікового документа або повернення з полону. У разі коли отримувачем не використано кошти отриманого мікрогранту в повному обсязі, а сума фактично використаного мікрогранту відповідає розміру мікрогранту, визначеному пунктом 4 цього Порядку, отримувач може звернутися до Державного центру зайнятості з метою укладення додатковї угоди до Договору про надання мікрогранту в частині внесення змін щодо виконання обов'язкової умови згідно з цим Порядком.
{Абзац третій пункту 20 в редакції Постанов КМ № 1043 від 06.09.2024, № 1401 від 29.10.2025}
Для виконання обов'язкової умови не може бути працевлаштована особа, яка перебувала у трудових відносинах з отримувачем мікрогранту протягом 180 календарних днів, що передують дню її працевлаштування відповідно до вимог цього Порядку, крім надання мікрогранту отримувачам, визначеним абзацом другим пункту 4 цього Порядку.
Для виконання отримувачем обов'язкової умови договору щодо працевлаштування міський, районний, міськрайонний центр зайнятості, філія регіонального центру зайнятості (далі - центр зайнятості) за місцем укладення договору мікрогранту інформує суб'єкта господарювання про можливість укомплектування робочих місць особами з числа зареєстрованих безробітних. Центр зайнятості та суб'єкт господарювання вживають спільних заходів для добору працівників із числа зареєстрованих безробітних.
За відсутності у центрі зайнятості зареєстрованих безробітних, які можуть бути працевлаштовані на робочі місця, створені суб'єктом господарювання, комплектування таких робочих місць здійснюється суб'єктом господарювання самостійно.
У разі звільнення працівників, працевлаштованих відповідно до абзацу третього цього пункту, до закінчення 24-місячного строку з дня працевлаштування на їх робочі місця у межах зазначеного строку працевлаштовуються інші особи. Суб'єкт господарювання протягом п'яти календарних днів після звільнення працівника, працевлаштованого на умовах цього Порядку, повідомляє відповідному центру зайнятості про наявність або відсутність наміру комплектування ним робочого місця особами з числа зареєстрованих безробітних. За наявності такого наміру у роботодавця та у разі відсутності протягом п'яти днів з дня отримання такого повідомлення у центрі зайнятості зареєстрованих безробітних, які можуть бути працевлаштовані на умовах цього Порядку, комплектування таких робочих місць здійснюється суб'єктом господарювання самостійно.
У разі невиконання обов'язкової умови договору мікрогранту, зокрема нестворення отримувачем робочих місць протягом шести місяців з дня зарахування коштів на його рахунок та непрацевлаштування на них осіб згідно з умовами цього Порядку, сума мікрогранту протягом одного місяця після закінчення такого шестимісячного періоду повертається отримувачем у повному обсязі уповноваженому банку на рахунок, з якого здійснюється перерахування мікрогранту.
Для виконання визначеної абзацом третім цього пункту умови договору мікрогранту щодо працевлаштування осіб на строк не менш як 24 місяці протягом трирічного строку реалізації проекту отримувач зобов'язаний сплатити єдиний внесок на загальнообов'язкове державне соціальне страхування із заробітної плати осіб, з якими трудові договори було укладено протягом зазначеного трирічного строку, у розмірі, не меншому, ніж розмір єдиного внеску на загальнообов'язкове державне соціальне страхування, розрахований за 24 місяці з мінімальної заробітної плати, встановленої законом на 1 січня року, в якому отримано мікрогрант, за кожне робоче місце, визначене відповідно до пункту 4 цього Порядку. У разі невиконання такої умови отримувач зобов'язаний не пізніше останнього робочого дня місяця, в якому закінчується трирічний строк реалізації проекту, повернути уповноваженому банку на рахунок, з якого здійснюється перерахування мікрогранту, різницю між зазначеними розмірами.
У разі розірвання договору мікрогранту до завершення трирічного строку реалізації проекту отримувач зобов'язаний протягом одного місяця з дня подання заяви про розірвання договору мікрогранту повернути різницю між сумою отриманого мікрогранту та фактично сплаченими на дату розірвання договору мікрогранту податками та зборами, єдиним внеском на загальнообов'язкове державне соціальне страхування, сплаченим за працевлаштованих згідно з цим Порядком працівників та/або за себе для отримувачів, зареєстрованих у встановленому законодавством порядку як фізичні особи - підприємці.
{Абзац десятий пункту 20 із змінами, внесеними згідно з Постановою КМ № 1401 від 29.10.2025}
У разі коли отримувачем протягом трирічного строку реалізації проекту сплачено податки та збори, єдиний внесок на загальнообов'язкове державне соціальне страхування за працівників, працевлаштованих згідно з цим Порядком, та/або за себе для отримувачів, зареєстрованих у встановленому законодавством порядку як фізичні особи - підприємці, в сумі, що є меншою, ніж отриманий мікрогрант, різниця між сумою мікрогранту і сплаченими податками та зборами, єдиним внеском на загальнообов'язкове державне соціальне страхування за працевлаштованих згідно з цим Порядком працівників та/або за себе для отримувачів, зареєстрованих у встановленому законодавством порядку як фізичні особи - підприємці, повертається отримувачем не пізніше останнього робочого дня наступного місяця, в якому закінчується трирічний строк реалізації проекту.
{Абзац одинадцятий пункту 20 в редакції Постанов КМ № 1043 від 06.09.2024, № 1401 від 29.10.2025}
Для цілей цього Порядку:
{Абзац дванадцятий пункту 20 в редакції Постанови КМ № 855 від 15.07.2025}
до фактично сплачених податків і зборів належать податок на прибуток підприємств, екологічний податок, рентна плата, єдиний податок, податок на доходи фізичних осіб, сплачений з доходу, отриманого від провадження господарської діяльності такої фізичної особи, військовий збір та податок на доходи фізичних осіб, сплачений за працевлаштованих згідно з цим Порядком працівників;
{Абзац тринадцятий пункту 20 в редакції Постанови КМ № 855 від 15.07.2025}
до фактично сплаченого єдиного внеску на загальнообов'язкове державне соціальне страхування належить єдиний внесок, сплачений за працевлаштованих згідно з цим Порядком працівників та/або за себе для отримувачів, зареєстрованих у встановленому законодавством порядку як фізичні особи - підприємці.
{Абзац чотирнадцятий пункту 20 із змінами, внесеними згідно з Постановою КМ № 1043 від 06.09.2024; в редакції Постанови КМ № 855 від 15.07.2025}
Відповідні рішення про повернення приймаються регіональними центрами зайнятості.
У разі документального підтвердження уповноваженими державними органами руйнації, повної втрати майна, придбаного отримувачем за кошти мікрогранту, що унеможливлює його подальше використання внаслідок збройної агресії Російської Федерації, сума мікрогранту не підлягає поверненню. В такому разі отримувач може подати заяву на отримання мікрогранту повторно.
Уповноважений банк протягом п'яти робочих днів повертає зазначені кошти на:
реєстраційний рахунок загального фонду Мінекономіки, відкритий у Казначействі, для подальшого їх перерахування до державного бюджету в установленому порядку - для коштів, наданих із загального фонду державного бюджету;
спеціальний реєстраційний рахунок Мінекономіки, відкритий у Казначействі, - для коштів, наданих із спеціального фонду державного бюджету;
на рахунок Фонду - для мікрогрантів, наданих за рахунок коштів Фонду.
Неповернуті отримувачем кошти стягуються з нього відповідно до вимог законодавства.
У разі неможливості повернення коштів мікрогранту в установлені строки отримувач має право звернутися до Державного центру зайнятості із заявою щодо встановлення нового строку повернення коштів мікрогранту. Державний центр зайнятості за результатами розгляду заяви має право укласти з отримувачем відповідний договір, який передбачає повернення коштів в інший строк. При цьому до моменту укладення такого договору мікрогранту отримувач повинен повернути не менше 20 відсотків суми отриманого мікрогранту.
{Абзац двадцять другий пункту 20 із змінами, внесеними згідно з Постановою КМ № 855 від 15.07.2025; в редакції Постанови КМ № 1401 від 29.10.2025}
Новий строк повернення коштів мікрогранту встановлюється залежно від частки коштів, що підлягає поверненню:
{Абзац двадцять третій пункту 20 в редакції Постанови КМ № 1401 від 29.10.2025}
до 25 відсотків - строк до одного місяця;
{Абзац двадцять четвертий пункту 20 в редакції Постанови КМ № 1401 від 29.10.2025}
понад 25 відсотків, але не більше 50 відсотків включно - строк до п'яти місяців;
{Абзац двадцять п'ятий пункту 20 в редакції Постанови КМ № 1401 від 29.10.2025}
понад 50 відсотків, але не більше 80 відсотків включно - строк до 12 місяців.
{Абзац двадцять шостий пункту 20 в редакції Постанови КМ № 1401 від 29.10.2025}
У разі коли надання мікрогранту здійснено за рахунок джерел, передбачених абзацом сьомим пункту 1 цього Порядку, укладення договору про встановлення нового строку повернення коштів мікрогранту здійснюється Державним центром зайнятості за погодженням з Мінекономіки.
{Абзац двадцять сьомий пункту 20 в редакції Постанови КМ № 1401 від 29.10.2025}
У разі неповідомлення отримувачем у строк, передбачений абзацом третім цього пункту, про факт звільнення з військової служби, сума залишку, що підлягає поверненню, вважається заборгованістю, строк сплати якої настав, і стягується в установленому законодавством порядку.
{Пункт 20 доповнено новим абзацом згідно з Постановою КМ № 1401 від 29.10.2025}
У разі смерті отримувача, що підтверджується свідоцтвом про смерть, виданим органами державної реєстрації актів цивільного стану (або його нотаріально засвідченою копією), кошти мікрогранту вважаються такими, що не підлягають поверненню.
{Пункт 20 доповнено новим абзацом згідно з Постановою КМ № 1401 від 29.10.2025}
У разі реорганізації (злиття, приєднання, поділу, перетворення) суб'єкта господарювання, який отримав мікрогрант, усі права та обов'язки, що виникають у зв'язку з виконанням цього Порядку та договору мікрогранту, переходять до його правонаступника.
У разі ліквідації суб'єкта господарювання, який отримав мікрогрант, повернення коштів мікрогранту здійснюється відповідно до законодавства.
Суб'єкт господарювання зобов'язаний письмово попередити центр зайнятості за місцем укладення договору мікрогранту про намір здійснити реорганізацію, ліквідацію.
{Абзац тридцять другий пункту 20 із змінами, внесеними згідно з Постановою КМ № 1401 від 29.10.2025}
{Пункт 20 в редакції Постанови КМ № 491 від 26.04.2024}
21. Державний центр зайнятості через регіональні, міські, районні, міськрайонні центри зайнятості, філії регіональних центрів зайнятості (далі - центр зайнятості) здійснює моніторинг та контроль за виконанням умов договору мікрогранту, зокрема шляхом періодичних виїзних оглядів місця провадження господарської діяльності отримувача, протягом трьох років з дня зарахування коштів на рахунок отримувача в уповноваженому банку або до повного виконання обов'язкової умови договору мікрогранту, визначеної абзацом третім пункту 20 цього Порядку.
Для здійснення моніторингу та контролю за додержанням умов договору мікрогранту отримувачем центр зайнятості може залучати відповідні центральні та/або місцеві органи влади.
У разі неможливості встановлення факту цільового використання мікрогранту або встановлення факту нецільового використання мікрогранту під час моніторингу та контролю за додержанням умов договору мікрогранту, який здійснюється центром зайнятості, кошти в сумі, що дорівнює сумі коштів мікрогранту, використаної не за цільовим призначенням, протягом одного місяця повертаються отримувачем на спеціальний рахунок, відкритий в уповноваженому банку, для подальшого їх перерахування на рахунок, з якого здійснюється перерахування мікрогранту.
У разі встановлення під час моніторингу та контролю за додержанням умов договору мікрогранту факту відсутності меблів, обладнання, транспортних засобів, придбаних отримувачем за кошти мікрогранту, які не підлягають відчуженню відповідно до абзацу другого пункту 5 цього Порядку, отримувач повертає вартість таких меблів, обладнання, транспортних засобів.
Отримувач зобов'язаний письмово повідомити центру зайнятості за місцем укладення договору мікрогранту про зміну місцезнаходження, місця провадження господарської діяльності та переміщення обладнання, придбаного за кошти мікрогранту, протягом десяти робочих днів від моменту проведення відповідних змін.
{Пункт 21 доповнено новим абзацом згідно з Постановою КМ № 1401 від 29.10.2025}
Рішення про повернення мікрогранту приймаються регіональними центрами зайнятості.
Не вважається нецільовим використанням коштів мікрогранту: зміна моделі, марки, кількості, вартості предметів закупівлі, якщо такі предмети закупівлі за своїм функціональним призначенням є аналогічними зазначеним у бізнес-плані та відповідають напрямам витрат, визначеним пунктом 5 цього Порядку, і якщо зміна здійснена в межах суми наданого мікрогранту.
Уповноважений банк протягом п'яти робочих днів повертає зазначені кошти на:
реєстраційний рахунок загального фонду Мінекономіки, відкритий в Казначействі, для подальшого їх перерахування до державного бюджету в установленому порядку - для коштів, наданих із загального фонду державного бюджету;
спеціальний реєстраційний рахунок Мінекономіки, відкритий в Казначействі, - для коштів, наданих із спеціального фонду державного бюджету;
на рахунок Фонду - для мікрогрантів, наданих за рахунок коштів Фонду.
Неповернуті отримувачем кошти стягуються з нього відповідно до вимог законодавства.
У разі несвоєчасного та/або неповного виконання пункту 20 цього Порядку і цього пункту сума мікрогранту вважається заборгованістю, стягнення якої здійснюється Державним центром зайнятості та/або регіональним центром зайнятості у судовому порядку.
{Абзац пункту 21 виключено на підставі Постанови КМ № 855 від 15.07.2025}
{Абзац пункту 21 виключено на підставі Постанови КМ № 855 від 15.07.2025}
{Абзац пункту 21 виключено на підставі Постанови КМ № 855 від 15.07.2025}
Державний центр зайнятості подає щокварталу до 20 числа наступного місяця Мінекономіки звіт про виконання отримувачами умов договору мікрогранту, який містить інформацію про кількість отримувачів, суми наданих відповідно до цього Порядку мікрогрантів, кількість найманих працівників, а також суми сплачених податків, зборів (обов'язкових платежів), єдиного внеску на загальнообов'язкове державне соціальне страхування отримувачами, яким надано мікрогранти.
Для реалізації умов цього Порядку інформація:
про суми сплачених податків, зборів (обов'язкових платежів), єдиного внеску на загальнообов'язкове державне соціальне страхування отримувачами подається ДПС за запитом Державного центру зайнятості. Форма подання такої інформації встановлюється Державним центром зайнятості разом з ДПС;
про працевлаштування осіб на нові робочі місця, суми єдиного внеску на загальнообов'язкове державне соціальне страхування, сплаченого за працевлаштованих на визначених цим Порядком умовах працівників, подається Пенсійним фондом України. Тип та структура електронних даних, що передаються та приймаються, процедури взаємодії між інформаційними системами та зміни до них, форма журналів обліку запитів та відповідей визначаються Державним центром зайнятості та Пенсійним фондом України шляхом прийняття спільних рішень, які оформляються окремими протоколами, підготовленими на підставі цього Порядку;
про день зарахування коштів на рахунок отримувача в уповноваженому банку подається уповноваженим банком відповідно до договору про взаємодію 1 та договору про взаємодію 2.
У разі коли за результатами обміну інформацією між Державною службою зайнятості, Пенсійним фондом України та ДПС відсутня інформація в частині сплати отримувачем податків, єдиного внеску на загальнообов'язкове державне соціальне страхування, отримувач подає Державному центру зайнятості витяг з інформаційної системи органів ДПС або документальне підтвердження щодо стану розрахунків з бюджетом та цільовими фондами (зокрема, щодо сплати податку на доходи фізичних осіб та єдиного внеску за працевлаштованих осіб відповідно до умов цього Порядку).
{Пункт 21 в редакції Постанови КМ № 491 від 26.04.2024}
22. Центр зайнятості може надавати інформаційну підтримку отримувачам, менторську підтримку особам віком від 18 до 25 років включно (за їх зверненням) з питань провадження підприємницької діяльності та може здійснювати супровід отримувачів, які отримали мікрогрант, шляхом проведення регулярного навчання, організації груп взаємної підтримки для отримувачів тощо. Для організації навчання отримувачів центр зайнятості залучає представників Держмитслужби, ДПС, Держпраці, а також органів державної влади, органів місцевого самоврядування, міжнародних організацій, суб'єктів господарювання, громадських організацій та інших (за згодою) для надання відповідних консультацій.
{Пункт 22 в редакції Постанови КМ № 1401 від 29.10.2025}
23. У разі невикористання отримувачем протягом шести місяців з дати зарахування коштів мікрогранту на рахунок отримувача в уповноваженому банку або використання мікрогранту не в повному обсязі протягом зазначеного періоду невикористані кошти протягом трьох операційних днів після завершення цього строку повертаються уповноваженим банком на:
реєстраційний рахунок загального фонду Мінекономіки, відкритий в Казначействі, для подальшого їх перерахування до державного бюджету в установленому порядку - для коштів, наданих із загального фонду державного бюджету;
спеціальний реєстраційний рахунок Мінекономіки, відкритий в Казначействі, - для коштів, наданих із спеціального фонду державного бюджету;
на рахунок Фонду - для мікрогрантів, наданих за рахунок коштів Фонду.
Неповернуті отримувачем кошти стягуються з нього відповідно до вимог законодавства.
Невикористаний залишок коштів на рахунку уповноваженого банку, передбачений для надання мікрогрантів на створення або розвиток власного бізнесу, повертається на рахунок Мінекономіки відповідно до абзаців другого та третього цього пункту або на рахунок Фонду відповідно до абзацу четвертого цього пункту.
У разі невикористання або використання не в повному обсязі отримувачем мікрогранту у строки, визначені цим пунктом, у зв'язку з його призовом на військову службу під час мобілізації або укладенням контракту на проходження військової служби, що підтверджується відповідними документами та заявою на ім'я керівника регіонального центру зайнятості, такий отримувач може звернутися протягом одного місяця після демобілізації до Державного центру зайнятості для отримання невикористаної суми мікрогранту за умови надання передбачених цим Порядком мікрогрантів.
Залишок коштів на спеціальному реєстраційному рахунку Мінекономіки на кінець бюджетного періоду зберігається Казначейством на рахунку спеціального фонду державного бюджету для покриття відповідних витрат у наступному бюджетному періоді за бюджетною програмою “Надання грантів для створення або розвитку бізнесу” з урахуванням їх цільового призначення.
{Пункт 23 в редакції Постанов КМ № 491 від 26.04.2024, № 1401 від 29.10.2025}
24. Для оплати витрат на цілі, визначені пунктом 5 цього Порядку та встановлені в договорі мікрогранту, отримувач подає уповноваженому банку рахунок-фактуру (рахунок, квитанцію, накладну тощо) або договір, укладений між отримувачем і постачальником (лізингодавцем, продавцем) обладнання, сировини та матеріалів тощо.
Оплата витрат проводиться уповноваженим банком на цілі, визначені пунктом 5 цього Порядку та встановлені в договорі мікрогранту, на підставі документів, зазначених в абзаці першому цього пункту.
У разі надходження до Державного центру зайнятості від уповноваженого банку інформації про подані отримувачем документи на оплату витрат на цілі, які не відповідають пункту 5 цього Порядку та суті бізнесу, Державний центр зайнятості має право скасувати рішення про надання мікрогранту. На підставі рішення Державного центру зайнятості уповноважений банк протягом трьох операційних днів повертає кошти мікрогранту на рахунок, з якого здійснювалося перерахування мікрогранту.
До бізнес-плану, який є невід'ємним додатком до договору мікрогранту, в межах наданої суми мікрогранту можуть бути внесені зміни після їх затвердження рішенням комісії Державного центру зайнятості.
У разі збільшення вартості предмета договору з постачальником (продавцем) може бути проведена доплата суми коштів у межах граничного розміру мікрогранту отримувача згідно з рішенням про надання мікрогранту. У такому разі отримувач вносить відповідні зміни до бізнес-плану, надсилає його на погодження до уповноваженого банку та відповідного регіонального центру зайнятості.
Для зміни цільового призначення мікрогранту отримувач подає відповідну заяву регіональному центру зайнятості або через кабінет отримувача на Порталі Дія (за наявності технічної можливості) у формі, придатній для сприйняття її змісту, яка повинна містити обґрунтування зміни цільового призначення коштів мікрогранту.
Формування заяви про зміну цільового призначення мікрогранту на Порталі Дія закінчується накладенням електронного підпису, що базується на кваліфікованому сертифікаті електронного підпису.
Невід'ємним додатком до заяви про зміну цільового призначення мікрогранту є бізнес-план з урахуванням змін цільового призначення.
{Абзац восьмий пункту 24 із змінами, внесеними згідно з Постановою КМ № 1527 від 26.11.2025}
Заяви про зміну цільового призначення мікрогранту, подані без бізнес-плану, не розглядаються.
Заява про зміну цільового призначення мікрогранту та бізнес-план з урахуванням цієї зміни розглядаються регіональним центром зайнятості та в разі відповідності напрямам витрат, передбаченим пунктом 5 цього Порядку, надсилаються на розгляд Державного центру зайнятості. Регіональний центр зайнятості інформує уповноважений банк про передачу заяви отримувача про зміну цільового призначення на розгляд Державного центру зайнятості. Уповноважений банк на підставі інформації регіонального центру зайнятості тимчасово припиняє фінансування за напрямами, які підлягають зміні.
Рішення про зміну або відмову у зміні цільового призначення мікрогранту приймаються Державним центром зайнятості, про що інформується регіональний центр зайнятості та уповноважений банк для відновлення фінансування.
Про відповідні рішення Державного центру зайнятості щодо зміни або відмови у зміні цільового призначення мікрогранту отримувачу повідомляють регіональні центри зайнятості шляхом надсилання повідомлення в кабінет отримувача на Порталі Дія або на адресу електронної пошти.
Державний центр зайнятості повідомляє уповноваженому банку протягом п'яти робочих днів з моменту прийняття позитивного рішення щодо зміни цільового призначення.
Оплата витрат може бути проведена кільком постачальникам (продавцям) у межах граничного розміру мікрогранту.
{Пункт 24 в редакції Постанови КМ № 491 від 26.04.2024}
25. Надання мікрогранту отримувачу, передбаченого цим Порядком, може здійснюватися у поєднанні з наданням державної підтримки, передбаченої Порядком надання фінансової державної підтримки суб'єктам господарювання, затвердженим постановою Кабінету Міністрів України від 24 січня 2020 р. № 28 “Про надання фінансової державної підтримки” (Офіційний вісник України, 2020 р., № 12, ст. 489).
26. Ведення бухгалтерського обліку, відкриття і закриття рахунків, реєстрація, облік бюджетних зобов'язань в органах Казначейства, а також операції, пов'язані з використанням бюджетних коштів, здійснюються в установленому законодавством порядку.
{Пункт 26 в редакції Постанови КМ № 855 від 15.07.2025}
261. Операції з перерахування та використання коштів, що надходять на рахунок Мінекономіки “Фонд підтримки малого та середнього бізнесу”, відкритий у Національному банку, відображення таких операцій у бухгалтерському обліку про виконання державного бюджету та складання звітності про надходження і використання коштів здійснюються відповідно до Положення про особливості казначейського обслуговування коштів, отриманих головними розпорядниками коштів державного бюджету на рахунки, відкриті в Національному банку України, затвердженого Мінфіном.
{Порядок доповнено пунктом 261 згідно з Постановою КМ № 1103 від 20.10.2023}
27. Погашення бюджетної кредиторської заборгованості, зареєстрованої в органах Казначейства на 1 січня відповідного року, здійснюється у поточному бюджетному періоді за рахунок джерел, передбачених абзацом сьомим (у межах обсягу бюджетних асигнувань за бюджетною програмою “Надання грантів для створення або розвитку бізнесу” за відповідним напрямом) пункту 1 цього Порядку.
{Абзац перший пункту 27 із змінами, внесеними згідно з Постановою КМ № 1103 від 20.10.2023}
Погашення кредиторської заборгованості Державного центру зайнятості за виплатами мікрогрантів станом на 1 січня відповідного року здійснюється Державним центром зайнятості у поточному бюджетному періоді за рахунок джерел, передбачених абзацом шостим пункту 1 цього Порядку, в межах обсягу коштів, передбачених в бюджеті Фонду на поточний бюджетний період за відповідним напрямом.
{Абзац третій пункту 27 в редакції Постанови КМ № 855 від 15.07.2025}
{Пункт 27 в редакції Постанови КМ № 39 від 17.01.2023}
28. Мінекономіки у разі надання мікрогрантів за рахунок джерел, передбачених абзацом сьомим пункту 1 цього Порядку, після закінчення бюджетного періоду подає Мінфіну інформацію про стан виконання результативних показників з результатами аналізу, поясненнями, висновками щодо їх виконання у визначені законодавством строки.
{Абзац перший пункту 28 із змінами, внесеними згідно з Постановою КМ № 1103 від 20.10.2023}
Державний центр зайнятості щомісяця не пізніше 5 числа наступного періоду подає Мінекономіки інформацію про надання мікрогрантів за рахунок коштів Фонду.
{Пункт 28 доповнено абзацом згідно з Постановою КМ № 39 від 17.01.2023}
{Пункт 28 із змінами, внесеними згідно з Постановою КМ № 39 від 17.01.2023}
29. Складення та подання фінансової і бюджетної звітності про використання бюджетних коштів, а також контроль за їх цільовим та ефективним витрачанням здійснюються в установленому законодавством порядку.
ЗАТВЕРДЖЕНО
постановою Кабінету Міністрів України
від 21 червня 2022 р. № 738
ПОРЯДОК
надання грантів для створення або розвитку садівництва, ягідництва та виноградарства
{У тексті Порядку слово “Мінагрополітики” замінено словом “Мінекономіки” згідно з Постановою КМ № 965 від 13.08.2025}
1. Цей Порядок визначає механізм використання коштів, передбачених у загальному фонді державного бюджету за бюджетною програмою “Надання грантів для створення або розвитку бізнесу”, для надання безповоротної державної допомоги у формі грантів для створення або розвитку садівництва, ягідництва та виноградарства (далі - гранти).
{Пункт 1 із змінами, внесеними згідно з Постановами КМ № 39 від 17.01.2023, № 286 від 30.03.2023, № 469 від 18.04.2025}
2. Головним розпорядником бюджетних коштів та відповідальним виконавцем бюджетної програми щодо надання грантів є Мінекономіки.
3. Отримувачами грантів (далі - отримувачі) мають право бути суб'єкти господарювання - юридичні особи (крім юридичних осіб комунальної форми власності та суб'єктів господарювання державного сектору економіки), кінцевими бенефіціарними власниками яких є громадяни України, та фізичні особи - підприємці - громадяни України, які зареєстровані в інформаційно-комунікаційній системі “Державний аграрний реєстр” (далі - Державний аграрний реєстр), та які провадять діяльність у сфері вирощування сільськогосподарських культур на землях, на які право власності та/або користування підтверджено належними правовстановлюючими документами, зокрема:
{Абзац перший пункту 3 із змінами, внесеними згідно з Постановами КМ № 241 від 01.03.2024, № 469 від 18.04.2025}
які станом на дату подання заяви про отримання гранту (далі - заява) фактично не перебувають та не провадять господарську діяльність на тимчасово окупованих Російською Федерацією територіях України, включених до переліку територій, на яких ведуться (велися) бойові дії або тимчасово окупованих Російською Федерацією, затвердженого Мінрозвитку, для яких не визначена дата завершення тимчасової окупації;
{Абзац другий пункту 3 із змінами, внесеними згідно з Постановою КМ № 1065 від 27.09.2022; в редакції Постанов КМ № 286 від 30.03.2023, № 1194 від 14.11.2023; із змінами, внесеними згідно з Постановами КМ № 241 від 01.03.2024, № 871 від 02.08.2024, № 431 від 04.04.2025; в редакції Постанови КМ № 965 від 13.08.2025}
які не провадять господарську діяльність на території Російської Федерації та Республіки Білорусь;
які не віднесені до юридичних або фізичних осіб, до яких застосовуються спеціальні економічні та інші обмежувальні заходи (санкції) відповідними рішеннями Ради національної безпеки і оборони України, введеними в дію указами Президента України щодо застосування персональних (спеціальних) економічних та інших обмежувальних заходів (санкцій) відповідно до Закону України “Про санкції”;
які не є кредитними організаціями, страховими організаціями, інвестиційними фондами, недержавними пенсійними фондами, професійними учасниками ринку цінних паперів, ломбардами;
які не здійснюють виробництво та/або реалізацію зброї, алкогольних напоїв (крім виробництва (без додавання спирту) та/або реалізації вин виноградних, зокрема ігристих, газованих, вин плодово-ягідних, напоїв медових), тютюнових виробів, обмін валют;
{Абзац шостий пункту 3 із змінами, внесеними згідно з Постановами КМ № 871 від 02.08.2024, № 431 від 04.04.2025}
щодо яких не порушено справи про банкрутство та/або яких не визнано банкрутами, та/або які не перебувають на стадії ліквідації;
щодо яких відсутнє рішення суду, яке набрало законної сили, проти притягнення до кримінальної відповідальності за корупційне правопорушення;
які не мають заборгованості перед бюджетом, що перевіряється системно важливим уповноваженим банком (далі - уповноважений банк) перед підписанням у відділенні уповноваженого банку договору про приєднання відповідно до пункту 12 цього Порядку;
{Пункт 3 в редакції Постанови КМ № 903 від 05.08.2022; із змінами, внесеними згідно з Постановою КМ № 469 від 18.04.2025}
щодо яких відсутні судові справи, зокрема кримінальні, в яких отримувач виступає обвинуваченим або підозрюваним.
{Пункт 3 доповнено абзацом згідно з Постановою КМ № 469 від 18.04.2025}
У разі отримання уповноваженим банком інформації про наявність кримінального провадження, в якому заявник, керівник та/або засновник, та/або кінцевий бенефіціарний власник юридичної особи - заявника є обвинуваченим або підозрюваним, заявник має право надати зазначеному банку повний витяг з інформаційно-аналітичної системи “Облік відомостей про притягнення особи до кримінальної відповідальності та наявності судимості” про непритягнення таких осіб до кримінальної відповідальності, відсутність у них не знятої чи не погашеної в установленому порядку судимості.
{Пункт 3 доповнено абзацом згідно з Постановою КМ № 469 від 18.04.2025}
4. Гранти надаються для висадки та облаштування нового саду, ягіднику, винограднику (далі - насадження) площею від 1 до 25 гектарів з кількістю створених нових робочих місць або залучення до роботи у фермерському господарстві нових членів господарств згідно з додатком 1.
Отримувач зобов'язується створити робочі місця та працевлаштувати на них осіб на повну тривалість робочого дня із встановленням заробітної плати таким особам у розмірі, не меншому ніж встановлений законодавством мінімальний розмір заробітної плати, що підтверджується сплатою єдиного внеску на загальнообов'язкове державне соціальне страхування за заробітною платою, нарахованою особам, з якими трудові договори було укладено протягом відповідного строку, у розмірі, не меншому ніж розмір єдиного внеску на загальнообов'язкове державне соціальне страхування, розрахований з мінімальної заробітної плати.
{Пункт 4 доповнено абзацом згідно з Постановою КМ № 1125 від 27.10.2023}
Гранти надаються для висадки та облаштування насадження на земельній ділянці або на суміжних земельних ділянках.
{Пункт 4 доповнено абзацом згідно з Постановою КМ № 241 від 01.03.2024}
Водночас допускається розташування між земельними ділянками господарських шляхів, прогонів, полезахисних лісових смуг та інших захисних насаджень, рубежів (річок, струмків, каналів, лісосмуг, рослинних смуг, дерев, стежок, рівчаків, ярів, заболочених земель).
{Пункт 4 доповнено абзацом згідно з Постановою КМ № 241 від 01.03.2024}
{Пункт 4 із змінами, внесеними згідно з Постановою КМ № 903 від 05.08.2022}
5. Розмір гранту, який надається одному отримувачу, не перевищує 10000000 гривень та cтановить не більше 400000 гривень на 1 гектар.
{Абзац перший пункту 5 в редакції Постанов КМ № 39 від 17.01.2023, № 281 від 12.03.2024, № 965 від 13.08.2025}
Гранти надаються за умови співфінансування з отримувачем у такому співвідношенні:
{Абзац пункту 5 в редакції Постанови КМ № 965 від 13.08.2025}
до 50 відсотків вартості проекту висадки насаджень, зазначеної у заяві, - за рахунок грантів та не менше 50 відсотків - за рахунок коштів отримувача (власних або кредитних), крім грантів, визначених абзацами четвертим - шостим цього пункту;
{Абзац пункту 5 в редакції Постанови КМ № 965 від 13.08.2025}
до 80 відсотків вартості проекту висадки насаджень, зазначеної у заяві, - за рахунок грантів та не менше 20 відсотків вартості - за рахунок коштів отримувача (власних або кредитних), що є суб'єктом господарювання, який на дату подання заяви відповідає одній з таких вимог:
{Абзац пункту 5 в редакції Постанови КМ № 965 від 13.08.2025}
- зареєстрований та провадить господарську діяльність на територіях можливих бойових дій або територіях активних бойових дій, або територіях активних бойових дій, на яких функціонують державні електронні інформаційні ресурси, для яких не визначена дата припинення можливості бойових дій або дата завершення бойових дій, перелік яких затверджено Мінрозвитку;
{Абзац пункту 5 в редакції Постанови КМ № 965 від 13.08.2025}
- має право власності та/або користування земельними ділянками, 80 та більше відсотків яких розміщено на тимчасово окупованих територіях.
{Абзац пункту 5 в редакції Постанови КМ № 965 від 13.08.2025}
Гранти надаються для висадки та облаштування не більш як 25 гектарів насаджень за умови встановлення системи зрошення та водозабору для усіх культур, крім винограду.
{Абзац пункту 5 в редакції Постанов КМ № 39 від 17.01.2023, № 241 від 01.03.2024; із змінами, внесеними згідно з Постановою КМ № 871 від 02.08.2024}
Гранти надаються отримувачу в межах площі, визначеної пунктом 4 цього Порядку.
{Абзац пункту 5 в редакції Постанови КМ № 1125 від 27.10.2023}
Реалізацію проекту висадки насаджень отримувач повинен здійснювати на землях, на які право власності та/або користування підтверджено належними правовстановлюючими документами на строк не менше семи років на дату подання заяви.
{Абзац пункту 5 із змінами, внесеними згідно з Постановою КМ № 1125 від 27.10.2023}
6. Загальна площа насаджень з урахуванням культур та регіонів, а також кількість створених робочих місць наведені у додатку 1.
Закладка насаджень має бути здійснена садивним матеріалом сортів рослин, відомості про які занесені до Державного реєстру сортів рослин, придатних для поширення в Україні, або Державного реєстру патентів на сорти рослин.
{Пункт 6 доповнено абзацом згідно з Постановою КМ № 39 від 17.01.2023; в редакції Постанови КМ № 1125 від 27.10.2023}
7. Надання грантів отримувачам здійснюється Мінекономіки через уповноважені банки, перелік яких затверджений Національним банком, відповідно до договору про співробітництво між Мінекономіки, Мінекономіки та уповноваженим банком (далі - договір про співробітництво).
{Абзац перший пункту 7 із змінами, внесеними згідно з Постановою КМ № 469 від 18.04.2025}
Для виплати грантів отримувачам Мінекономіки відкриває в Казначействі реєстраційний рахунок загального фонду державного бюджету (далі - рахунок).
8. Для отримання гранту отримувач подає заяву, яка формується отримувачем особисто або у відділенні уповноваженого банку засобами Єдиного державного вебпорталу електронних послуг (далі - Портал Дія) після проходження ним ідентифікації та автентифікації з використанням інтегрованої системи електронної ідентифікації, електронного підпису, що базується на кваліфікованому сертифікаті електронного підпису, та/або інших засобів ідентифікації, які дають змогу однозначно встановлювати особу заявника.
Заява формується засобами Порталу Дія у довільній формі, придатній для сприйняття її змісту, відповідно до відомостей, передбачених у додатку 3. У заяві обов'язково зазначається уповноважений банк на вибір отримувача.
До заяви обов'язково додаються одним файлом у форматі PDF сканована копія:
{Абзац третій пункту 8 із змінами, внесеними згідно з Постановою КМ № 1065 від 27.09.2022; в редакції Постанов КМ № 1283 від 15.11.2022, № 39 від 17.01.2023}
проекту висадки насаджень, що підписана особою, яка його розробила (далі - розробник);
{Пункт 8 доповнено абзацом згідно з Постановою КМ № 1065 від 27.09.2022; в редакції Постанов КМ № 1283 від 15.11.2022, № 39 від 17.01.2023; із змінами, внесеними згідно з Постановою КМ № 241 від 01.03.2024}
проекту зрошення (у разі відсутності відповідного розділу з розрахунками в проекті висадки насаджень) із зазначенням джерела водозабору для усіх культур, крім винограду.
{Абзац пункту 8 в редакції Постанови КМ № 39 від 17.01.2023; із змінами, внесеними згідно з Постановою КМ № 871 від 02.08.2024}
Суб'єкти господарювання, зазначені в абзаці шостому пункту 5 цього Порядку, до заяви додають довідку в довільній формі про те, що мають право власності та/або користування на земельні ділянки, 80 та більше відсотків яких розміщено на тимчасово окупованих Російською Федерацією територіях України, включених до переліку територій, на яких ведуться (велися) бойові дії або тимчасово окупованих Російською Федерацією, затвердженого Мінрозвитку, для яких не визначена дата завершення тимчасової окупації.
{Пункт 8 доповнено новим абзацом згідно з Постановою КМ № 965 від 13.08.2025}
Залишаються без розгляду заяви:
{Абзац пункту 8 в редакції Постанов КМ № 39 від 17.01.2023, № 520 від 23.05.2023, № 241 від 01.03.2024}
подані без сканованої копії проекту висадки насаджень з кошторисною документацією, що підписана розробником;
{Абзац пункту 8 в редакції Постанов КМ № 520 від 23.05.2023, № 241 від 01.03.2024}
з перевищенням заявленої суми компенсації на гектар насаджень;
{Абзац пункту 8 в редакції Постанови КМ № 520 від 23.05.2023}
які не містять відомості щодо зобов'язання створити певну кількість нових робочих місць відповідно до вимог, передбачених пунктом 4 цього Порядку;
{Абзац пункту 8 в редакції Постанови КМ № 520 від 23.05.2023}
з розробленим на дату подання заяви проектом висадки насаджень на тимчасово окупованих Російською Федерацією територіях України, які включені до переліку територій, на яких ведуться (велися) бойові дії або тимчасово окупованих Російською Федерацією, затвердженого Мінрозвитку, та для яких не визначена дата завершення бойових дій або тимчасової окупації;
{Абзац пункту 8 в редакції Постанов КМ № 520 від 23.05.2023, № 241 від 01.03.2024; із змінами, внесеними згідно з Постановою КМ № 431 від 04.04.2025; в редакції Постанови КМ № 965 від 13.08.2025}
у разі неможливості підтвердити право власності на землі та/або користування землями, відповідно до вимог, визначених абзацом четвертим пункту 5 цього Порядку;
{Абзац пункту 8 в редакції Постанови КМ № 520 від 23.05.2023}
з порушенням відсоткового співвідношення розміру гранту до розміру вартості проекту висадки насаджень, визначеного відповідно до пункту 5 цього Порядку;
{Пункт 8 доповнено абзацом згідно з Постановою КМ № 241 від 01.03.2024; із змінами, внесеними згідно з Постановою КМ № 965 від 13.08.2025}
які не відповідають вимогам, встановленим пунктом 4 цього Порядку;
{Пункт 8 доповнено абзацом згідно з Постановою КМ № 241 від 01.03.2024}
у випадку, передбаченому абзацом другим пункту 122 цього Порядку.
{Пункт 8 доповнено новим абзацом згідно з Постановою КМ № 469 від 18.04.2025}
9. Відомості, необхідні для формування заяви, можуть бути отримані шляхом електронної інформаційної взаємодії з інформаційно-комунікаційними системами та публічними електронними реєстрами органів державної влади у встановленому законодавством порядку.
{Абзац перший пункту 9 в редакції Постанови КМ № 286 від 30.03.2023}
Під час формування заяви засобами Порталу Дія з Єдиного державного реєстру юридичних осіб, фізичних осіб - підприємців та громадських формувань отримуються відомості про суб'єкта господарювання та фізичну особу - підприємця, а з Державного аграрного реєстру - відомості про реєстрацію такого суб'єкта господарювання в Державному аграрному реєстрі.
{Абзац другий пункту 9 із змінами, внесеними згідно з Постановою КМ № 469 від 18.04.2025}
Відповідальність за недостовірність відомостей, що містяться в поданих документах, несе отримувач.
{Абзац третій пункту 9 із змінами, внесеними згідно з Постановою КМ № 39 від 17.01.2023}
Уповноважений банк перевіряє дотримання вимог до отримувачів, визначених у пунктах 3 та 5 цього Порядку, та вносить заяву такого отримувача до реєстру поданих заяв.
Уповноважений банк протягом п'яти робочих днів з дня надходження заяви від отримувача подає до Мінекономіки перевірену заяву. У разі фіксації факту невідповідності отримувача вимогам цього Порядку Мінекономіки інформує про це отримувача протягом семи робочих днів засобами Порталу Дія.
{Абзац п'ятий пункту 9 із змінами, внесеними згідно з Постановами КМ № 1065 від 27.09.2022, № 241 від 01.03.2024}
Уповноважений банк забезпечує ведення переліку поданих заяв, а також його зберігання в електронній базі даних протягом трьох років з дня закінчення прийому заяв.
{Абзац шостий пункту 9 із змінами, внесеними згідно з Постановою КМ № 903 від 05.08.2022}
10. Після формування заяви засобами Порталу Дія та накладення електронного підпису чи печатки, що базується на кваліфікованому сертифікаті електронного підпису чи печатки отримувача, заява блокується для редагування та разом з проектом висадки насаджень передається до Мінекономіки та у формі переліку відомостей - до уповноваженого банку відповідно до договору про інформаційну взаємодію, укладеного між Мінцифри, технічним адміністратором Порталу Дія, Мінекономіки та уповноваженим банком, яким регулюються питання щодо механізму та каналів інформаційного обміну.
{Абзац перший пункту 10 із змінами, внесеними згідно з Постановою КМ № 241 від 01.03.2024}
{Пункт 10 в редакції Постанови КМ № 1125 від 27.10.2023}
11. Рішення про надання або відмову в наданні грантів приймається Мінекономіки у визначеному ним порядку протягом десяти робочих днів з дати надходження від уповноваженого банку поданих та перевірених заяв. Рішення оформлюється наказом Мінекономіки.
{Абзац перший пункту 11 із змінами, внесеними згідно з Постановою КМ № 241 від 01.03.2024}
Мінекономіки повідомляє отримувачу про прийняте рішення щодо надання або відмови в наданні грантів засобами Порталу Дія.
Додатково про прийняте рішення щодо надання або відмови в наданні грантів Мінекономіки повідомляє уповноваженому банку відповідно до договору інформаційної взаємодії.
{Абзац третій пункту 11 із змінами, внесеними згідно з Постановою КМ № 965 від 13.08.2025}
У випадках, передбачених цим Порядком, Мінекономіки шляхом надсилання листа на адресу електронної пошти, зазначеної в заяві, повідомляє отримувачу та уповноваженому банку про залишення заяви без розгляду.
Додатково про залишення заяви без розгляду Мінекономіки інформує отримувача засобами Порталу Дія.
{Пункт 11 в редакції Постанови КМ № 1125 від 27.10.2023}
12. Після прийняття Мінекономіки рішення про надання гранту отримувач не пізніше ніж протягом семи робочих днів з дня отримання інформації про таке рішення укладає у відділенні уповноваженого банку договір про надання гранту у формі приєднання за формою, затвердженою Мінекономіки, а також відкриває у відділенні уповноваженого банку рахунок (далі - рахунок отримувача) без права його використання на інші цілі, крім оплати рахунків для реалізації поданого проекту висадки насаджень.
{Абзац перший пункту 12 із змінами, внесеними згідно з Постановою КМ № 241 від 01.03.2024}
Отримувач самостійно протягом 30 календарних днів з дати укладення договору здійснює переказ усієї суми коштів своєї частки співфінансування, визначеної відповідно до пункту 5 цього Порядку, на рахунок отримувача.
{Абзац другий пункту 12 із змінами, внесеними згідно з Постановами КМ № 241 від 01.03.2024, № 965 від 13.08.2025}
У разі порушення строків, передбачених абзацами першим та другим цього пункту, уповноважений банк інформує про це Мінекономіки наступного робочого дня після завершення такого строку. Мінекономіки готує рішення про скасування рішення про надання гранту отримувачу протягом п'яти робочих днів з дати надходження інформації від уповноваженого банку.
{Пункт 12 доповнено новим абзацом згідно з Постановою КМ № 1125 від 27.10.2023; із змінами, внесеними згідно з Постановою КМ № 241 від 01.03.2024}
Про скасування рішення про надання грантів Мінекономіки повідомляє уповноваженому банку (шляхом надсилання листа на офіційну адресу електронної пошти) та отримувачу (шляхом надсилання листа на адресу електронної пошти, зазначену отримувачем у заяві).
{Пункт 12 доповнено новим абзацом згідно з Постановою КМ № 281 від 12.03.2024; із змінами, внесеними згідно з Постановою КМ № 965 від 13.08.2025}
Уповноважений банк протягом трьох робочих днів з дати зарахування на рахунок отримувача суми коштів, визначеної абзацом другим цього пункту, повідомляє Мінекономіки про необхідність його поповнення коштами гранту шляхом надання Мінекономіки переліку отримувачів, яким необхідно поповнити рахунок, форму якого затверджує Мінекономіки.
{Абзац пункту 12 в редакції Постанови КМ № 1125 від 27.10.2023; із змінами, внесеними згідно з Постановою КМ № 241 від 01.03.2024}
Мінекономіки на підставі інформації уповноважених банків (реєстру (переліку) отримувачів щодо поповнення рахунків) щотижня формує заявку на розподіл бюджетних коштів для надання грантів для створення або розвитку садівництва, ягідництва та виноградарства між уповноваженими банками (далі - заявка).
{Абзац пункту 12 із змінами, внесеними згідно з Постановами КМ № 241 від 01.03.2024, № 965 від 13.08.2025}
Мінекономіки перераховує в межах бюджетних асигнувань пропорційно визначеній потребі в грантах кошти на спеціальні рахунки, відкриті в уповноважених банках, для подальшого перерахування їх уповноваженими банками на рахунки отримувачів.
Мінекономіки перераховує з рахунка, відкритого в Казначействі, уповноваженим банкам бюджетні кошти на підставі договору про співробітництво та заявки.
Для перерахування отримувачам гранту уповноважений банк відповідно до умов договору про співробітництво відкриває спеціальний рахунок для перерахування коштів на рахунок отримувача (далі - спеціальний рахунок).
Уповноважений банк протягом одного робочого дня з дати перерахування коштів Мінекономіки на спеціальний рахунок здійснює переказ коштів на рахунок отримувача.
Після здійснення переказу коштів уповноважений банк протягом трьох робочих днів надає інформацію Мінекономіки про перерахування коштів отримувачу. Мінекономіки протягом п'яти робочих днів з дати отримання інформації про перерахування коштів отримувачу вносить її до Державного аграрного реєстру.
{Пункт 12 доповнено новим абзацом згідно з Постановою КМ № 469 від 18.04.2025}
Наявність на рахунку отримувача всієї суми коштів отримувача є достатньою підставою для забезпечення фінансування проекту висадки насаджень за відсутності коштів гранту.
Перерахування коштів отримувачам, рішення про надання грантів яким прийнято у листопаді - грудні попереднього бюджетного періоду, що не профінансовані, здійснюється у поточному бюджетному періоді у разі наявності бюджетних призначень за бюджетною програмою “Надання грантів для створення або розвитку бізнесу” в межах бюджетних асигнувань за відповідним напрямом.
{Пункт 12 доповнено абзацом згідно з Постановою КМ № 241 від 01.03.2024}
Після здійснення оплати витрат, пов'язаних з реалізацією проекту висадки насаджень, у розмірі 50-55 відсотків перерахованих коштів гранту та повної оплати коштів гранту уповноважений банк проводить перевірку наявності придбаних матеріалів та обладнання, пов'язаних з реалізацією проекту висадки насаджень, у спосіб, визначений відповідно до пункту 18 цього Порядку.
{Пункт 12 доповнено абзацом згідно з Постановою КМ № 281 від 12.03.2024}
{Пункт 12 в редакції Постанови КМ № 39 від 17.01.2023}
121. Перерахування коштів отримувачам, рішення про надання грантів яким прийнято у 2022 році і які не профінансовані або профінансовані не в повному обсязі за рахунок коштів резервного фонду державного бюджету, здійснюється у 2023 році за рахунок коштів загального фонду державного бюджету в межах бюджетних асигнувань, передбачених за бюджетною програмою “Надання грантів для створення або розвитку бізнесу” за відповідним напрямом.
Для фінансування таких витрат уповноважений банк надає до 25 січня 2023 р. до Мінекономіки реєстр отримувачів гранту (далі - реєстр) із зазначенням сум недофінансованого гранту.
Для отримання коштів гранту у 2023 році за рішенням про надання грантів, прийнятим у 2022 році, отримувач звертається до Мінекономіки із заявою (у довільній формі), зазначаючи при цьому обраний спосіб фінансування гранту:
переказ усієї суми гранту або залишку суми гранту, недофінансованого у 2022 році, відповідно до пункту 12 цього Порядку;
переказ суми гранту або залишку суми гранту, недофінансованого у 2022 році, частинами відповідно до поданих платіжних інструкцій отримувача.
У разі коли рішення про надання гранту прийнято Мінекономіки у 2022 році, а отримувач не розпочав його реалізацію та/або не обрав спосіб фінансування гранту у 2023 році, Мінекономіки приймає до 30 березня 2024 р. рішення про скасування наказу про надання гранту.
{Пункт 121 доповнено новим абзацом згідно з Постановою КМ № 241 від 01.03.2024}
Мінекономіки протягом десяти робочих днів після надходження оригіналу заяви та реєстру від уповноваженого банку готує рішення про надання гранту за проектами, які не були профінансовані за рішеннями, прийнятими у 2022 році, із зазначенням способу фінансування гранту та з одночасним внесенням змін до рішень, прийнятих у 2022 році.
Мінекономіки повідомляє про прийняте рішення щодо надання грантів уповноваженому банку (шляхом надсилання листа в паперовій формі) та отримувачу (шляхом надсилання листа на адресу електронної пошти, зазначеної в заяві).
{Абзац восьмий пункту 121 із змінами, внесеними згідно з Постановою КМ № 965 від 13.08.2025}
Отримувач не пізніше ніж протягом десяти робочих днів з дня отримання інформації про прийняте рішення щодо надання гранту укладає у відділенні уповноваженого банку договір про надання гранту у формі приєднання за формою, затвердженою Мінекономіки.
У випадку фінансування гранту частинами відповідно до поданих платіжних інструкцій отримувача уповноважений банк приймає від отримувача платіжну інструкцію про переказ коштів на витрати, пов'язані з реалізацією проекту висадки насаджень, за умови наявності на рахунку отримувача суми, необхідної для перерахування, відповідно до пропорційного співвідношення суми запиту гранту та частки власних та/або кредитних коштів отримувача, що зазначені у заяві отримувача.
У разі наявності суми коштів на рахунку отримувача, визначеної абзацом десятим цього пункту, уповноважений банк протягом трьох робочих днів з дати поповнення коштів отримувачем повідомляє Мінекономіки про необхідність його поповнення сумою за рахунок гранту з наданням Мінекономіки переліку отримувачів, яким необхідно поповнити рахунок, форму якого затверджує Мінекономіки.
{Абзац одинадцятий пункту 121 із змінами, внесеними згідно з Постановою КМ № 241 від 01.03.2024}
Мінекономіки на підставі інформації уповноважених банків (переліку отримувачів щодо поповнення рахунків) щотижня формує заявку.
{Абзац дванадцятий пункту 121 із змінами, внесеними згідно з Постановою КМ № 965 від 13.08.2025}
Мінекономіки перераховує в межах бюджетних асигнувань пропорційно визначеній потребі в грантах кошти на спеціальні рахунки, відкриті в уповноважених банках, для подальшого перерахування їх уповноваженими банками на рахунки отримувачів.
У випадку фінансування гранту всією сумою перерахування коштів отримувачу здійснюється відповідно до пункту 12 цього Порядку.
{Порядок доповнено пунктом 121 згідно з Постановою КМ № 39 від 17.01.2023}
122. У разі використання в повному обсязі бюджетних коштів, передбачених у поточному бюджетному періоді за загальним фондом державного бюджету за бюджетною програмою “Надання грантів для створення або розвитку бізнесу” для надання безповоротної державної допомоги у формі грантів для створення або розвитку садівництва, ягідництва та виноградарства, Мінекономіки інформує уповноважені банки і технічного адміністратора Порталу Дія про припинення прийому заяв для отримання грантів.
{Абзац перший пункту 122 із змінами, внесеними згідно з Постановою КМ № 965 від 13.08.2025}
За поданими та перевіреними уповноваженим банком заявами, що перевищують обсяг бюджетних коштів, передбачених у поточному бюджетному періоді за загальним фондом державного бюджету за бюджетною програмою “Надання грантів для створення або розвитку бізнесу” для надання безповоротної державної допомоги у формі грантів для створення або розвитку садівництва, ягідництва та виноградарства, Мінекономіки протягом 10 робочих днів з дати надходження від уповноваженого банку таких заяв повідомляє отримувачу, уповноваженому банку про залишення їх без розгляду.
{Абзац другий пункту 122 із змінами, внесеними згідно з Постановою КМ № 965 від 13.08.2025}
Мінекономіки інформує про тимчасове припинення прийому заяв для надання грантів за відповідними напрямами на своєму офіційному веб-сайті.
{Порядок доповнено пунктом 122 згідно з Постановою КМ № 469 від 18.04.2025}
13. Уповноважений банк веде облік рахунків отримувачів і спеціального рахунка та щомісяця до 5 числа подає інформацію про відкриття/невідкриття рахунка та використання коштів в електронній або паперовій формі до Мінекономіки та Мінекономіки.
{Абзац перший пункту 13 із змінами, внесеними згідно з Постановою КМ № 1125 від 27.10.2023}
Гранти спрямовуються уповноваженому банку для подальшого зарахування їх на рахунок отримувача після надання уповноваженим банком підтвердження про виконання отримувачем норм абзацу другого пункту 12 та абзацу дев'ятого пункту 121 цього Порядку.
{Пункт 13 в редакції Постанови КМ № 39 від 17.01.2023}
14. Оплата витрат, пов'язаних з реалізацією проекту висадки насаджень, проводиться уповноваженим банком на підставі рахунків-фактури (рахунок, квитанція, накладна тощо) та договору, укладеного між отримувачем і постачальником (продавцем) матеріалів та обладнання. Такий договір обов'язково повинен містити положення щодо сплати штрафних санкцій постачальником (продавцем) за порушення ним строків постачання матеріалів та обладнання.
{Абзац перший пункту 14 із змінами, внесеними згідно з Постановою КМ № 241 від 01.03.2024}
Якщо вартість матеріалів та обладнання, зазначена в договорі, вища вартості, яка зазначена у проекті (кошторисі) висадки насаджень, зокрема на різницю податку на додану вартість, отримувач повинен забезпечити доплату цієї різниці за рахунок власних коштів.
{Пункт 14 доповнено новим абзацом згідно з Постановою КМ № 241 від 01.03.2024}
Оплата витрат, пов'язаних з реалізацією проекту висадки насаджень, проводиться у період не більше 12 місяців з моменту зарахування гранту на рахунок декільком постачальникам (продавцям) матеріалів та обладнання, які зареєстровані в Єдиному державному реєстрі юридичних осіб, фізичних осіб - підприємців та громадських формувань не менше ніж 12 повних місяців до моменту отримання рішення про надання гранту, у межах вартості проекту висадки насаджень.
{Абзац третій пункту 14 із змінами, внесеними згідно з Постановою КМ № 241 від 01.03.2024; в редакції Постанови КМ № 281 від 12.03.2024}
Невикористаний залишок коштів на рахунку отримувача після завершення 12 місяців з моменту зарахування гранту на такий рахунок повертається отримувачу і на спеціальний рахунок уповноваженого банку для подальшого перерахування коштів на рахунок Мінекономіки з метою повернення до державного бюджету у співвідношенні фінансування, визначеному абзацом першим пункту 5 цього Порядку.
{Пункт 14 доповнено новим абзацом згідно з Постановою КМ № 241 від 01.03.2024; із змінами, внесеними згідно з Постановою КМ № 469 від 18.04.2025}
Уповноважений банк забезпечує супровід видаткових операцій отримувача з рахунка отримувача виключно відповідно до проекту висадки насаджень та кошторису, який є невід'ємною частиною проекту висадки насаджень.
{Абзац п'ятий пункту 14 із змінами, внесеними згідно з Постановою КМ № 241 від 01.03.2024}
Зміни до поданого проекту висадки насаджень протягом його реалізації з моменту його подання через Портал Дія не вносяться.
{Абзац шостий пункту 14 із змінами, внесеними згідно з Постановою КМ № 241 від 01.03.2024}
{Пункт 14 в редакції Постанови КМ № 39 від 17.01.2023}
15. Строк реалізації проекту висадки насаджень не повинен перевищувати 18 місяців з часу отримання коштів гранту.
{Пункт 15 із змінами, внесеними згідно з Постановами КМ № 39 від 17.01.2023, № 469 від 18.04.2025}
16. За підсумками реалізації проекту висадки насаджень отримувач зобов'язується:
створити нові робочі місця у кількості згідно з додатком 1 для постійно працюючих (на стадії висадки насаджень) і сезонних працівників (протягом п'ятирічного періоду після завершення висадки насаджень в сумарній кількості сезонних працівників згідно з додатком 1), що підтверджується копією поданого до органів ДПС податкового розрахунку сум доходу, нарахованого (сплаченого) на користь платників податків - фізичних осіб, і сум утриманого з них податку, а також сум нарахованого єдиного внеску за останні звітні періоди;
{Абзац другий пункту 16 в редакції Постанов КМ № 1065 від 27.09.2022, № 520 від 23.05.2023, № 871 від 02.08.2024}
забезпечити новий сад, ягідник системою зрошення з водозабором;
{Пункт 16 доповнено новим абзацом згідно з Постановою КМ № 39 від 17.01.2023; із змінами, внесеними згідно з Постановою КМ № 871 від 02.08.2024}
провадити підприємницьку діяльність з дати закінчення проекту висадки насаджень протягом не менше п'яти років та здійснювати протягом п'яти років з дати початку провадження діяльності до державного бюджету платежі у вигляді сплати податків та зборів, зокрема пов'язаних з працевлаштуванням працівників відповідно до проекту висадки насаджень. У разі продажу насаджень зобов'язання, зазначені в цьому пункті, переходять до нового власника. Новий власник зобов'язаний укласти договір про надання гранту з Мінекономіки у формі приєднання, аналогічний за змістом до первинного договору.
{Абзац четвертий пункту 16 із змінами, внесеними згідно з Постановою КМ № 241 від 01.03.2024}
У разі порушення отримувачем вимог цього пункту він зобов'язується повернути різницю між 50 відсотками фактично використаного гранту та фактично сплаченими податками та зборами внаслідок реалізації проекту висадки насаджень до державного бюджету не пізніше останнього робочого дня місяця, в якому спливає п'ять років з дати початку реалізації проекту висадки насаджень.
У разі коли отримувач коштів фактично сплатив податки і збори за результатами реалізації проекту висадки насаджень (єдиний соціальний внесок на загальнообов'язкове державне соціальне страхування, податок на прибуток підприємств, податок на доходи фізичних осіб, податок на додану вартість, єдиний податок та земельний податок) на суму не менш як 50 відсотків отриманого гранту раніше п'ятирічного строку, проект висадки насаджень підлягає зняттю з контролю, а відповідний договір вважається виконаним, про що уповноважений банк протягом п'яти робочих днів інформує листом отримувача та Мінекономіки. Для підтвердження фактичної сплати податків і зборів на суму не менш як 50 відсотків отриманого гранту раніше п'ятирічного строку отримувач гранту надає уповноваженому банку лист у довільній формі та засвідчені отримувачем в установленому порядку копії підтвердних документів з розрахунком фактично сплачених таких податків і зборів. Крім того, реалізація проекту висадки насаджень підлягає зняттю з контролю, а відповідний договір вважається припиненим, якщо насадження повністю втрачені (загинули) внаслідок надзвичайної ситуації техногенного або природного характеру, що виникла на відповідній території та класифікована в установленому порядку.
{Абзац шостий пункту 16 в редакції Постанов КМ № 520 від 23.05.2023, № 281 від 12.03.2024}
Отримувач має право звернутися до Мінекономіки із заявою про скасування рішення про надання гранту за формою, визначеною Мінекономіки. У разі отримання коштів гранту отримувач повертає суму отриманого гранту до уповноваженого банку, який протягом наступного робочого дня з дати отримання коштів від отримувача перераховує їх на рахунок Мінекономіки для подальшого спрямування до державного бюджету або покриття відповідних витрат у поточному бюджетному періоді за бюджетною програмою “Надання грантів для створення або розвитку бізнесу” з урахуванням цільового призначення гранту.
{Пункт 16 доповнено абзацом згідно з Постановою КМ № 39 від 17.01.2023; із змінами, внесеними згідно з Постановою КМ № 241 від 01.03.2024}
Для скасування рішення про надання гранту отримувач зобов'язаний звернутися до уповноваженого банку за довідкою про суму отриманого гранту, яку необхідно повернути до уповноваженого банку.
{Пункт 16 доповнено абзацом згідно з Постановою КМ № 39 від 17.01.2023; в редакції Постанови КМ № 241 від 01.03.2024}
На підставі отриманої від уповноваженого банку довідки про суму отриманого гранту, яка надається протягом п'яти робочих днів з дати звернення за нею, отримувач протягом п'яти робочих днів з дати отримання довідки повертає на спеціальний рахунок уповноваженого банку зазначену у довідці суму отриманого гранту для подальшого перерахування коштів на рахунок Мінекономіки з метою повернення до державного бюджету або покриття відповідних витрат у поточному бюджетному періоді за бюджетною програмою “Надання грантів для створення або розвитку бізнесу” з урахуванням цільового призначення гранту.
{Пункт 16 доповнено абзацом згідно з Постановою КМ № 39 від 17.01.2023; із змінами, внесеними згідно з Постановою КМ № 241 від 01.03.2024}
Разом із заявою про скасування рішення про надання гранту отримувач подає до Мінекономіки оригінал довідки про суму отриманого гранту та платіжну інструкцію про повернення коштів. Мінекономіки протягом десяти робочих днів з дати надходження зазначених документів приймає рішення про скасування рішення про надання гранту.
{Пункт 16 доповнено абзацом згідно з Постановою КМ № 39 від 17.01.2023; із змінами, внесеними згідно з Постановою КМ № 241 від 01.03.2024}
Мінекономіки повідомляє про прийняте рішення про надання, відмову в наданні або про скасування рішення про надання грантів уповноваженому банку (шляхом надсилання листа на офіційну адресу електронної пошти) та отримувачу (шляхом надсилання листа на адресу електронної пошти, зазначену отримувачем у заяві).
{Пункт 16 доповнено абзацом згідно з Постановою КМ № 39 від 17.01.2023; із змінами, внесеними згідно з Постановою КМ № 241 від 01.03.2024; в редакції Постанови КМ № 281 від 12.03.2024; із змінами, внесеними згідно з Постановою КМ № 965 від 13.08.2025}
Отримувач має право закрити банківський рахунок в уповноваженому банку за умови прийняття Мінекономіки рішення про скасування рішення про надання гранту та (або) після зняття з контролю проекту висадки насаджень відповідно до абзацу шостого пункту 16 цього Порядку.
{Пункт 16 доповнено абзацом згідно з Постановою КМ № 1125 від 27.10.2023}
17. У разі встановлення органами, уповноваженими здійснювати контроль за використанням бюджетних коштів, факту нецільового використання гранту та порушення вимог цього Порядку надання отримувачу будь-якої державної фінансової підтримки припиняється з моменту встановлення такого факту та протягом поточного і десяти наступних бюджетних періодів, а гранти повертаються до державного бюджету.
18. Уповноважений банк під час реалізації проекту висадки насаджень та протягом п'яти років з дати його завершення проводить моніторинг стану насаджень (один раз на півріччя на стадії висадки насаджень і перші два роки після завершення висадки насаджень та один раз на рік протягом наступних трьох років із урахуванням того, що моніторинг проводиться в останній місяць зазначених періодів) та стану провадження діяльності (один раз на рік до 15 квітня).
{Абзац перший пункту 18 із змінами, внесеними згідно з Постановою КМ № 241 від 01.03.2024; в редакції Постанови КМ № 281 від 12.03.2024; із змінами, внесеними згідно з Постановами КМ № 871 від 02.08.2024, № 469 від 18.04.2025}
Для здійснення моніторингу провадження діяльності отримувач надає уповноваженому банку довідку в довільній формі щодо кількості створених нових робочих місць (постійних/сезонних), фактично сплачених податків і зборів (єдиного соціального внеску на загальнообов'язкове державне соціальне страхування, податку на прибуток підприємств, податку на доходи фізичних осіб, податку на додану вартість, єдиного податку та земельного податку), що підтверджується, зокрема, копією поданого до органів ДПС податкового розрахунку сум доходу, нарахованого (сплаченого) на користь платників податків - фізичних осіб, і сум утриманого з них податку, а також сум нарахованого єдиного внеску за останні звітні періоди, кількості виробленої та реалізованої продукції відповідно до проекту висадки (створення) насаджень.
{Пункт 18 доповнено новим абзацом згідно з Постановою КМ № 281 від 12.03.2024}
Моніторинг стану висадки насаджень уповноважений банк може здійснювати з використанням Національної інфраструктури геопросторових даних під час реалізації проекту висадки насаджень та протягом п'яти років після його завершення.
{Пункт 18 доповнено новим абзацом згідно з Постановою КМ № 281 від 12.03.2024}
Під час проведення моніторингу уповноважений банк має право застосовувати фото- і відеофіксацію.
За результатами моніторингу уповноважений банк у місячний строк з дня проведення моніторингу інформує Мінекономіки про результати реалізації проекту висадки насаджень (стан висадки насаджень, кількість виробленої та реалізованої продукції, кількість створених робочих місць, обсяг сплачених податків і зборів тощо).
{Абзац п'ятий пункту 18 із змінами, внесеними згідно з Постановою КМ № 469 від 18.04.2025}
Інформація про результати моніторингу оприлюднюється на офіційному веб-сайті Мінекономіки протягом 10 робочих днів з дати її надходження від уповноваженого банку.
{Пункт 18 доповнено новим абзацом згідно з Постановою КМ № 1125 від 27.10.2023}
З метою перевірки наявності придбаних матеріалів та обладнання в межах оплати витрат, пов'язаних з реалізацією проекту висадки насаджень, отримувач гранту після здійснення таких оплат у розмірі 50-55 відсотків перерахованих коштів гранту та повної оплати коштів гранту протягом 10 робочих днів з дати надходження матеріалів та обладнання надає уповноваженому банку письмове повідомлення про їх придбання в межах здійснених оплат витрат.
{Пункт 18 доповнено новим абзацом згідно з Постановою КМ № 281 від 12.03.2024}
Письмове повідомлення має містити засвідчену отримувачем в установленому порядку копію первинного документа (видаткової накладної) на придбані матеріали та обладнання і фотофіксацію всіх придбаних матеріалів та обладнання в межах здійснених оплат витрат із зазначенням дати здійснення фотофіксації.
{Пункт 18 доповнено новим абзацом згідно з Постановою КМ № 281 від 12.03.2024}
У разі відсутності в уповноваженого банку письмового повідомлення про придбання матеріалів та обладнання в межах здійснених оплат витрат, пов'язаних з реалізацією проекту висадки насаджень (копії видаткових накладних на придбані матеріали та обладнання і фотофіксації всіх придбаних матеріалів та обладнання), уповноважений банк інформує про це Мінекономіки, а подальша оплата витрат коштів гранту не здійснюється.
{Пункт 18 доповнено новим абзацом згідно з Постановою КМ № 281 від 12.03.2024}
Уповноважений банк на вимогу Мінекономіки зобов'язаний подавати інформацію про структуру платежів та перелік отримувачів коштів.
Інформація подається Мінекономіки щомісяця до 10 числа.
{Абзац одинадцятий пункту 18 із змінами, внесеними згідно з Постановою КМ № 965 від 13.08.2025}
19. Під час провадження діяльності після завершення висадки насаджень отримувач:
має право застрахувати своє виробництво (продукцію) від настання ризиків природного характеру;
має право застрахувати свою частку вкладених у висадку насаджень коштів на випадок впливу воєнних дій на території України.
20. Відображення в первинному та бухгалтерському обліку інформації про отримані (створені) оборотні і необоротні активи, відкриття та закриття рахунків, а також реєстрація, облік бюджетних зобов'язань в органах Казначейства та проведення операцій, пов'язаних із використанням бюджетних коштів, здійснюється в установленому законодавством порядку.
{Пункт 20 в редакції Постанови КМ № 469 від 18.04.2025}
{Пункт 21 виключено на підставі Постанови КМ № 469 від 18.04.2025}
22. Погашення бюджетної кредиторської заборгованості, зареєстрованої в органах Казначейства на 1 січня 2023 р., здійснюється за рахунок коштів загального фонду державного бюджету, передбачених у 2023 році, в межах обсягу відкритих бюджетних асигнувань.
{Абзац другий пункту 22 виключено на підставі Постанови КМ № 469 від 18.04.2025}
{Пункт 22 в редакції Постанови КМ № 39 від 17.01.2023}
23. Мінекономіки після закінчення бюджетного періоду подає Мінфіну інформацію про стан виконання результативних показників з результатами аналізу, поясненнями, висновками щодо їх виконання у визначені законодавством строки.
Складення та подання фінансової і бюджетної звітності про використання бюджетних коштів, а також контроль за їх цільовим та ефективним витрачанням здійснюються в установленому законодавством порядку.
Додаток 1
до Порядку надання грантів для
створення або розвитку садівництва,
ягідництва та виноградарства
(в редакції постанови Кабінету Міністрів України
від 2 серпня 2024 р. № 871)
КІЛЬКІСТЬ
робочих місць для постійно працюючих та сезонних працівників, а також заплановані на 2022-2027 роки площі для посадки плодово-ягідних насаджень та виноградників
Найменування культури
Орієнтовна кількість працюючих на 25 гектарах, (постійні/сезонні)
Заплановані площі посадок, гектарів
Перелік областей для здійснення посадок
Яблуня
6/250
1450
усі області
Груша
-“-
200
-“-
Вишня
-“-
880
-“-
Черешня
-“-
300
Одеська, Херсонська, Запорізька, Дніпропетровська, Донецька, Вінницька, Київська, Черкаська, Кіровоградська, Полтавська, Хмельницька, Закарпатська, Харківська, Чернівецька, Миколаївська, Тернопільська, Житомирська (Житомирський і Бердичівський райони), Львівська, Чернігівська (Ніжинський і Прилуцький райони), Івано-Франківська області
Слива
-“-
-“-
усі області
Персик
-“-
150
Одеська, Херсонська, Запорізька, Миколаївська, Київська, Львівська, Дніпропетровська, Донецька, Полтавська, Закарпатська, Вінницька, Черкаська, Кіровоградська, Чернівецька, Хмельницька, Тернопільська, Івано-Франківська області
Абрикос
6/250
150
Одеська, Херсонська, Запорізька, Миколаївська, Дніпропетровська, Закарпатська, Вінницька, Кіровоградська, Чернівецька, Хмельницька, Черкаська, Івано-Франківська, Київська, Житомирська (Житомирський і Бердичівський райони), Тернопільська області
Обліпиха
-“-
-“-
усі області
Ліщина велика (фундук) та ліщина звичайна, волоський горіх, шипшина, мигдаль
5/125
2430
усі області, для мигдалю - Одеська область (Ізмаїльський, Болградський, Роздільнянський та Одеський райони)
Лохина та чорниця
10/375
2235
усі області
Малина
-“-
300
-“-
Смородина
-“-
200
-“-
Агрус
-“-
75
-“-
Ожина
-“-
-“-
-“-
Порічка
-“-
-“-
-“-
Суниця садова
10/425
780
-“-
Виноград
10/250
250
-“-
Усього
10000
{Додаток 1 із змінами, внесеними згідно з Постановами КМ № 520 від 23.05.2023, № 1125 від 27.10.2023; в редакції Постанови КМ № 871 від 02.08.2024; із змінами, внесеними згідно з Постановою КМ № 469 від 18.04.2025}
{Додаток 2 виключено на підставі Постанови КМ № 965 від 13.08.2025}
Додаток 3
до Порядку надання грантів для
створення або розвитку садівництва,
ягідництва та виноградарства
ЗАЯВА
для отримання гранту для створення або розвитку садівництва, ягідництва та виноградарства
У заяві для фізичних осіб - підприємців зазначаються такі відомості:
прізвище, власне ім'я, по батькові (за наявності);
дата народження;
зареєстроване місце проживання;
місце провадження господарської діяльності;
реєстраційний номер облікової картки платника податків або серія та номер паспорта (для фізичних осіб, які через свої релігійні переконання відмовляються від прийняття реєстраційного номера облікової картки платника податків та повідомили про це відповідному податковому органу та мають відмітку в паспорті про право здійснювати платежі за серією та номером паспорта);
серія та/або номер паспорта;
контактні дані отримувача (номер телефону, адреса електронної пошти);
дата реєстрації у Єдиному державному реєстрі юридичних осіб, фізичних осіб - підприємців та громадських формувань;
основний вид економічної діяльності;
інші види економічної діяльності (за наявності);
найменування уповноваженого банку;
сума запиту гранту (гривень);
частка власних та/або кредитних коштів у проекті висадки насаджень (гривень);
загальна вартість проекту висадки насаджень з урахуванням коштів гранту (гривень);
запланована кількість найманих постійних працівників;
запланована кількість найманих сезонних працівників;
місце розташування проекту висадки насаджень;
кадастровий номер земельної ділянки (ділянок), на яку (які) право власності та/або користування підтверджено належними правовстановлюючими документами;
строк оренди землі (за наявності);
найменування культури насаджень;
площа насаджень (гектарів);
строк реалізації проекту фінансування (місяців);
відмітка про належність отримувача та/або членів його сім'ї до політично значущих осіб;
відомості про юридичну особу у разі, коли отримувач та/або члени його сім'ї є засновниками юридичної особи:
найменування юридичної особи, зокрема скорочене (за наявності);
ідентифікаційний код юридичної особи згідно з Єдиним державним реєстром підприємств і організацій України;
відомості про корпорацію у разі, коли отримувач та/або члени його сім'ї є засновниками корпорацій:
найменування юридичної особи, зокрема скорочене (за наявності);
ідентифікаційний код юридичної особи згідно з Єдиним державним реєстром підприємств і організацій України.
У заяві для отримувачів, які мають статус юридичних осіб, зазначаються такі відомості:
прізвище, власне ім'я, по батькові (за наявності) керівника;
найменування юридичної особи, зокрема скорочене (за наявності);
дата реєстрації;
ідентифікаційний код юридичної особи згідно з Єдиним державним реєстром підприємств і організацій України;
організаційно-правова форма;
юридична адреса юридичної особи;
основний вид економічної діяльності;
інші види економічної діяльності (за наявності);
відомості про засновників, учасників, акціонерів, які володіють не менше ніж 25 відсотками акцій (часток) такого товариства;
відомості про кінцевих бенефіціарних власників;
найменування уповноваженого банку;
сума запиту гранту (гривень);
частка власних та/або кредитних коштів у проекті висадки насаджень (гривень);
загальна вартість проекту висадки насаджень з урахуванням коштів гранту (гривень);
запланована кількість найманих постійних працівників;
запланована кількість найманих сезонних працівників;
місце розташування проекту висадки насаджень;
кадастровий номер земельної ділянки (ділянок), на яку (які) право власності та/або користування підтверджено належними правовстановлюючими документами;
строк оренди землі (за наявності);
найменування культури насаджень;
площа насаджень (гектарів);
строк реалізації проекту фінансування (місяців);
відмітка про належність керівника, засновників, кінцевих бенефіціарних власників до політично значущих осіб;
відомості про юридичну особу у разі, коли керівник, засновники, кінцеві бенефіціарні власники є засновниками інших юридичних осіб:
- найменування юридичної особи, зокрема скорочене (за наявності);
- ідентифікаційний код юридичної особи згідно з Єдиним державним реєстром підприємств і організацій України;
відомості про корпорацію у разі, коли керівник, засновники, кінцеві бенефіціарні власники є засновниками корпорацій:
- найменування юридичної особи, зокрема скорочене (за наявності);
- ідентифікаційний код юридичної особи згідно з Єдиним державним реєстром підприємств і організацій України.
{Додаток 3 із змінами, внесеними згідно з Постановою КМ № 469 від 18.04.2025}
ЗАТВЕРДЖЕНО
постановою Кабінету Міністрів України
від 21 червня 2022 р. № 738
ПОРЯДОК
надання грантів для створення або розвитку тепличного господарства
{У тексті Порядку слово “Мінагрополітики” замінено словом “Мінекономіки” згідно з Постановою КМ № 965 від 13.08.2025}
1. Цей Порядок визначає механізм використання коштів, передбачених у загальному фонді державного бюджету за бюджетною програмою “Надання грантів для створення або розвитку бізнесу”, для надання безповоротної державної допомоги у формі грантів для створення або розвитку тепличного господарства (далі - гранти).
{Пункт 1 із змінами, внесеними згідно з Постановами КМ № 39 від 17.01.2023, № 286 від 30.03.2023, № 469 від 18.04.2025}
2. Головним розпорядником бюджетних коштів та відповідальним виконавцем бюджетної програми є Мінекономіки.
3. Отримувачами грантів (далі - отримувачі) мають право бути суб'єкти господарювання - юридичні особи (крім юридичних осіб комунальної форми власності та суб'єктів господарювання державного сектору економіки), кінцевими бенефіціарними власниками яких є громадяни України, та фізичні особи - підприємці - громадяни України, які зареєстровані в інформаційно-комунікаційній системі “Державний аграрний реєстр” (далі - Державний аграрний реєстр), та які провадять діяльність у сфері вирощування сільськогосподарських культур на землях, на які право власності та/або користування підтверджено належними правовстановлюючими документами, зокрема:
{Абзац перший пункту 3 із змінами, внесеними згідно з Постановами КМ № 241 від 01.03.2024, № 469 від 18.04.2025}
які станом на дату подання заяви про отримання гранту (далі - заява) фактично не перебувають та не провадять господарську діяльність на тимчасово окупованих Російською Федерацією територіях України, включених до переліку територій, на яких ведуться (велися) бойові дії або тимчасово окупованих Російською Федерацією, затвердженого Мінрозвитку, для яких не визначена дата завершення тимчасової окупації;
{Абзац другий пункту 3 із змінами, внесеними згідно з Постановою КМ № 1065 від 27.09.2022; в редакції Постанов КМ № 286 від 30.03.2023, № 1194 від 14.11.2023; із змінами, внесеними згідно з Постановами КМ № 241 від 01.03.2024, № 871 від 02.08.2024, № 431 від 04.04.2025; в редакції Постанови КМ № 965 від 13.08.2025}
які не провадять господарську діяльність на території Російської Федерації та Республіки Білорусь;
які не віднесені до юридичних або фізичних осіб, до яких застосовуються спеціальні економічні та інші обмежувальні заходи (санкції) відповідними рішеннями Ради національної безпеки і оборони України, введеними в дію указами Президента України щодо застосування персональних (спеціальних) економічних та інших обмежувальних заходів (санкцій) відповідно до Закону України “Про санкції”;
які не є кредитними організаціями, страховими організаціями, інвестиційними фондами, недержавними пенсійними фондами, професійними учасниками ринку цінних паперів, ломбардами;
які не здійснюють виробництво та/або реалізацію зброї, алкогольних напоїв (крім виробництва (без додавання спирту) та/або реалізації вин виноградних, зокрема ігристих, газованих, вин плодово-ягідних, напоїв медових), тютюнових виробів, обмін валют;
{Абзац шостий пункту 3 із змінами, внесеними згідно з Постановами КМ № 871 від 02.08.2024, № 431 від 04.04.2025}
щодо яких не порушено справи про банкрутство та/або яких не визнано банкрутами, та/або які не перебувають на стадії ліквідації;
щодо яких відсутнє рішення суду, яке набрало законної сили, проти притягнення до кримінальної відповідальності за корупційне правопорушення;
які не мають заборгованості перед бюджетом, що перевіряється системно важливим уповноваженим банком (далі - уповноважений банк) перед підписанням у відділенні уповноваженого банку договору про приєднання відповідно до пункту 12 цього Порядку;
{Абзац дев'ятий пункту 3 із змінами, внесеними згідно з Постановою КМ № 469 від 18.04.2025}
щодо яких відсутні судові справи, зокрема кримінальні, у яких отримувач виступає обвинуваченим або підозрюваним.
{Пункт 3 доповнено абзацом згідно з Постановою КМ № 469 від 18.04.2025}
У разі отримання уповноваженим банком інформації про наявність кримінального провадження, в якому заявник, керівник та/або засновник, та/або кінцевий бенефіціарний власник юридичної особи - заявника є обвинуваченим або підозрюваним, заявник має право надати зазначеному банку повний витяг з інформаційно-аналітичної системи “Облік відомостей про притягнення особи до кримінальної відповідальності та наявності судимості” про непритягнення таких осіб до кримінальної відповідальності, відсутність у них не знятої чи не погашеної в установленому порядку судимості.
{Пункт 3 доповнено абзацом згідно з Постановою КМ № 469 від 18.04.2025}
{Пункт 3 в редакції Постанови КМ № 903 від 05.08.2022}
4. Гранти надаються на будівництво модульної теплиці площею не менше 0,4 гектара та не більше 2,4 гектара відповідно до типового проекту з кількістю створених нових робочих місць або залучення до роботи у фермерському господарстві нових членів господарств не менше чотирьох постійних та 10 сезонних на 1 гектар площі модульної теплиці для її будівництва (встановлення), придбання засобів виробництва (садивного матеріалу, насіння, технологічного обладнання), покриття витрат на їх доставку та введення в експлуатацію модульної теплиці з урахуванням максимального розміру гранту:
{Абзац перший пункту 4 із змінами, внесеними згідно з Постановами КМ № 1125 від 27.10.2023, № 241 від 01.03.2024}
0,4 - 0,6 гектара - 2 млн. гривень;
0,8 - 1,2 гектара - 3,5 млн. гривень;
1,6 - 2,4 гектара - 7 млн. гривень.
Період працевлаштування сезонних працівників має становити не менш як вісім місяців протягом року.
{Пункт 4 доповнено абзацом згідно з Постановою КМ № 1125 від 27.10.2023}
Отримувач зобов'язується створити робочі місця та працевлаштувати на них осіб на повну тривалість робочого дня із встановленням заробітної плати таким особам у розмірі, не меншому ніж встановлений законодавством мінімальний розмір заробітної плати, що підтверджується сплатою єдиного внеску на загальнообов'язкове державне соціальне страхування за заробітною платою, нарахованою особам, з якими трудові договори було укладено протягом відповідного строку, у розмірі, не меншому, ніж розмір єдиного внеску на загальнообов'язкове державне соціальне страхування, розрахований з мінімальної заробітної плати.
{Пункт 4 доповнено абзацом згідно з Постановою КМ № 1125 від 27.10.2023}
{Пункт 4 із змінами, внесеними згідно з Постановою КМ № 1065 від 27.09.2022; в редакції Постанови КМ № 1283 від 15.11.2022}
5. Гранти надаються на будівництво 1000 модульних теплиць у розмірі не більше 7 млн. гривень за умови співфінансування вартості проекту будівництва модульної теплиці з отримувачем у такому співвідношенні:
{Абзаци перший - третій пункту 5 замінено абзацом згідно з Постановою КМ № 39 від 17.01.2023; в редакції Постанов КМ № 281 від 12.03.2024, № 965 від 13.08.2025}
до 50 відсотків вартості проекту будівництва модульної теплиці, зазначеної у заяві, - за рахунок грантів та не менше 50 відсотків - за рахунок коштів отримувача (власних або кредитних), крім грантів, визначених абзацами третім - п'ятим цього пункту;
{Абзац пункту 5 в редакції Постанови КМ № 965 від 13.08.2025}
до 80 відсотків вартості проекту будівництва модульної теплиці, зазначеної у заяві, - за рахунок грантів та не менше 20 відсотків вартості - за рахунок коштів отримувача (власних або кредитних), що є суб'єктом господарювання, який на дату подання заяви відповідає одній з таких вимог:
{Абзац пункту 5 в редакції Постанови КМ № 965 від 13.08.2025}
- зареєстрований та провадить господарську діяльність на територіях, можливих бойових дій або територіях активних бойових дій, або територіях активних бойових дій, на яких функціонують державні електронні інформаційні ресурси, для яких не визначена дата припинення можливості бойових дій або дата завершення бойових дій, перелік яких затверджено Мінрозвитку;
{Абзац пункту 5 в редакції Постанови КМ № 965 від 13.08.2025}
- має право власності та/або користування земельними ділянками, 80 та більше відсотків яких розміщено на тимчасово окупованих територіях.
{Абзац пункту 5 в редакції Постанови КМ № 965 від 13.08.2025}
Отримувач може отримати грант виключно для будівництва однієї модульної теплиці.
Гранти надаються отримувачу в межах площі, визначеної пунктом 4 цього Порядку.
{Абзац пункту 5 в редакції Постанови КМ № 1125 від 27.10.2023}
Реалізацію проекту будівництва модульної теплиці отримувач повинен здійснювати на землях, право власності та/або користування на які підтверджено належними правовстановлюючими документами на строк не менше семи років на дату подання заяви.
{Абзац пункту 5 із змінами, внесеними згідно з Постановою КМ № 1125 від 27.10.2023}
6. Типовий проект модульної теплиці (далі - типовий проект) затверджується Мінекономіки та розміщується на офіційному веб-сайті.
{Абзац перший пункту 6 із змінами, внесеними згідно з Постановою КМ № 241 від 01.03.2024}
Регіональний розподіл 1 000 модульних теплиць наведений у додатку 1.
{Абзац другий пункту 6 із змінами, внесеними згідно з Постановою КМ № 241 від 01.03.2024}
Вирощування культур (в разі фінансування за рахунок коштів гранту) має бути здійснено садивним матеріалом сортів рослин, відомості про які занесені до Державного реєстру сортів рослин, придатних для поширення в Україні, або Державного реєстру патентів на сорти рослин (крім декоративних рослин).
{Пункт 6 доповнено абзацом згідно з Постановою КМ № 39 від 17.01.2023; із змінами, внесеними згідно з Постановою КМ № 1125 від 27.10.2023}
7. Надання грантів отримувачам здійснюється Мінекономіки через уповноважені банки, перелік яких затверджений Національним банком, відповідно до договору про співробітництво між Мінекономіки, Мінекономіки та уповноваженим банком (далі - договір про співробітництво).
{Абзац перший пункту 7 із змінами, внесеними згідно з Постановою КМ № 469 від 18.04.2025}
Для виплати грантів отримувачам Мінекономіки відкриває в Казначействі реєстраційний рахунок загального фонду державного бюджету (далі - рахунок).
8. Для отримання гранту отримувач подає заяву, яка формується отримувачем особисто або у відділенні уповноваженого банку засобами Єдиного державного вебпорталу електронних послуг (далі - Портал Дія) після проходження ним ідентифікації та автентифікації з використанням інтегрованої системи електронної ідентифікації, електронного підпису, що базується на кваліфікованому сертифікаті електронного підпису, та/або інших засобів ідентифікації, які дають змогу однозначно встановити особу заявника.
Заява формується засобами Порталу Дія в довільній формі, придатній для сприйняття її змісту, відповідно до відомостей, передбачених у додатку 2. У заяві обов'язково зазначається уповноважений банк на вибір отримувача. До заяви обов'язково додається одним файлом у форматі PDF сканована копія:
{Абзац другий пункту 8 із змінами, внесеними згідно з Постановами КМ № 1065 від 27.09.2022, № 1283 від 15.11.2022, № 39 від 17.01.2023; в редакції Постанови КМ № 241 від 01.03.2024}
проекту будівництва модульної теплиці з кошторисною документацією (відповідно до типового проекту), що підписана особою, яка розробила такий проект (далі - розробник);
{Абзац пункту 8 в редакції Постанови КМ № 241 від 01.03.2024}
проекту зрошення (у разі відсутності відповідного розділу з розрахунками в проекті будівництва модульної теплиці) із зазначенням джерела водозабору.
{Абзац пункту 8 в редакції Постанови КМ № 241 від 01.03.2024}
Суб'єкти господарювання, зазначені в абзаці п'ятому пункту 5 цього Порядку, до заяви додають довідку в довільній формі про те, що мають право власності та/або користування на земельні ділянки, 80 та більше відсотків яких розміщено на тимчасово окупованих Російською Федерацією територіях України, включених до переліку територій, на яких ведуться (велися) бойові дії або тимчасово окупованих Російською Федерацією, затвердженого Мінрозвитку, для яких не визначена дата завершення тимчасової окупації.
{Пункт 8 доповнено новим абзацом згідно з Постановою КМ № 965 від 13.08.2025}
Залишаються без розгляду заяви:
{Пункт 8 доповнено абзацом згідно з Постановою КМ № 1065 від 27.09.2022; в редакції Постанови КМ № 1283 від 15.11.2022; із змінами, внесеними згідно з Постановою КМ № 39 від 17.01.2023; в редакції Постанов КМ № 520 від 23.05.2023, № 241 від 01.03.2024}
подані без сканованої копії проекту будівництва модульної теплиці з кошторисною документацією (відповідно до типового проекту), підписаної розробником;
{Абзац пункту 8 в редакції Постанови КМ № 520 від 23.05.2023; із змінами, внесеними згідно з Постановою КМ № 241 від 01.03.2024}
з перевищенням заявленої суми, передбаченої пунктом 4 цього Порядку;
{Абзац пункту 8 в редакції Постанови КМ № 520 від 23.05.2023}
які не містять відомості щодо зобов'язання створити певну кількість нових робочих місць відповідно до вимог, передбачених пунктом 4 цього Порядку;
{Абзац пункту 8 в редакції Постанови КМ № 520 від 23.05.2023}
з розробленим на дату подання заяви проектом модульної теплиці на тимчасово окупованих Російською Федерацією територіях України, які включені до переліку територій, тимчасово окупованих Російською Федерацією, затвердженого Мінрозвитку, та для яких не визначена дата тимчасової окупації;
{Абзац пункту 8 в редакції Постанов КМ № 520 від 23.05.2023, № 241 від 01.03.2024; із змінами, внесеними згідно з Постановою КМ № 431 від 04.04.2025; в редакції Постанови КМ № 965 від 13.08.2025}
з порушенням відсоткового співвідношення розміру гранту до розміру вартості проекту будівництва модульної теплиці, визначеного відповідно до пункту 5 цього Порядку;
{Пункт 8 доповнено новим абзацом згідно з Постановою КМ № 241 від 01.03.2024; із змінами, внесеними згідно з Постановою КМ № 965 від 13.08.2025}
у разі неможливості підтвердити право власності на землі та/або користування землями відповідно до вимог, визначених абзацом четвертим пункту 5 цього Порядку;
{Абзац пункту 8 в редакції Постанови КМ № 520 від 23.05.2023}
у випадку, передбаченому абзацом другим пункту 122 цього Порядку.
{Пункт 8 доповнено абзацом згідно з Постановою КМ № 469 від 18.04.2025}
9. Відомості, необхідні для формування заяви, можуть бути отримані шляхом електронної інформаційної взаємодії з інформаційно-комунікаційними системами та публічними електронними реєстрами органів державної влади у встановленому законодавством порядку.
{Абзац перший пункту 9 в редакції Постанови КМ № 286 від 30.03.2023}
Під час формування заяви засобами Порталу Дія з Єдиного державного реєстру юридичних осіб, фізичних осіб - підприємців та громадських формувань отримуються/підтверджуються відомості про суб'єкта господарювання або фізичну особу - підприємця, а з Державного аграрного реєстру - відомості про реєстрацію такого суб'єкта господарювання в Державному аграрному реєстрі.
{Абзац другий пункту 9 із змінами, внесеними згідно з Постановою КМ № 469 від 18.04.2025}
Відповідальність за недостовірність відомостей, що містяться в заяві та в проекті будівництва модульної теплиці з кошторисною документацією, несе отримувач.
{Абзац третій пункту 9 в редакції Постанови КМ № 39 від 17.01.2023}
Уповноважений банк перевіряє дотримання вимог до отримувачів грантів, визначених у пунктах 3 і 5 цього Порядку, та вносить заяву такого отримувача до реєстру поданих заяв.
Уповноважений банк протягом семи робочих днів з дня надходження заяви від отримувача подає до Мінекономіки перевірену заяву. У разі фіксації факту невідповідності отримувача вимогам цього Порядку Мінекономіки інформує отримувача про це протягом п'яти робочих днів засобами Порталу Дія.
{Абзац п'ятий пункту 9 в редакції Постанови КМ № 1125 від 27.10.2023; із змінами, внесеними згідно з Постановою КМ № 241 від 01.03.2024}
Уповноважений банк забезпечує ведення реєстру поданих заяв, а також його зберігання в електронній базі даних протягом трьох років з дня закінчення прийому заяв.
{Абзац шостий пункту 9 із змінами, внесеними згідно з Постановою КМ № 903 від 05.08.2022}
10. Після формування заяви засобами Порталу Дія та накладення електронного підпису чи печатки, що базуються на кваліфікованому сертифікаті електронного підпису чи печатки отримувача, заява блокується для редагування та разом із проектом будівництва модульної теплиці з кошторисною документацією передається до Мінекономіки та у формі переліку відомостей до уповноваженого банку відповідно до договору про інформаційну взаємодію, укладеного між Мінцифри, технічним адміністратором Порталу Дія, Мінекономіки та уповноваженим банком, яким регулюються питання щодо механізму та каналів інформаційного обміну.
{Абзац перший пункту 10 із змінами, внесеними згідно з Постановою КМ № 903 від 05.08.2022}
{Абзац другий пункту 10 виключено на підставі Постанови КМ № 1065 від 27.09.2022}
11. Рішення про надання або відмову в наданні гранту приймається Мінекономіки у визначеному ним порядку протягом десяти робочих днів з дати надходження від уповноваженого банку поданих та перевірених заяв. Рішення оформлюється наказом Мінекономіки.
{Абзац перший пункту 11 із змінами, внесеними згідно з Постановами КМ № 1125 від 27.10.2023, № 241 від 01.03.2024}
Мінекономіки повідомляє отримувача про прийняте рішення щодо надання або відмови в наданні грантів засобами Порталу Дія.
{Абзац другий пункту 11 в редакції Постанови КМ № 1065 від 27.09.2022}
Додатково про прийняте рішення щодо надання або відмови в наданні грантів Мінекономіки повідомляє уповноважений банк відповідно до договору інформаційної взаємодії.
{Абзац пункту 11 в редакції Постанови КМ № 1065 від 27.09.2022; із змінами, внесеними згідно з Постановою КМ № 965 від 13.08.2025}
У випадках, передбачених цим Порядком, Мінекономіки шляхом надсилання листа на адресу електронної пошти, зазначеної в заяві, повідомляє отримувачу та уповноваженому банку про залишення заяви без розгляду.
{Пункт 11 доповнено абзацом згідно з Постановою КМ № 1125 від 27.10.2023}
Додатково про залишення заяви без розгляду Мінекономіки інформує отримувача засобами Порталу Дія.
{Пункт 11 доповнено абзацом згідно з Постановою КМ № 1125 від 27.10.2023}
12. Після прийняття Мінекономіки рішення про надання гранту отримувач не пізніше ніж протягом семи робочих днів з дня отримання інформації про таке рішення укладає у відділенні уповноваженого банку договір про надання гранту у формі приєднання за формою, затвердженою Мінекономіки, а також відкриває у відділенні уповноваженого банку рахунок (далі - рахунок отримувача) без права його використання на інші цілі, крім оплати рахунків для реалізації поданого проекту будівництва модульної теплиці.
{Абзац перший пункту 12 із змінами, внесеними згідно з Постановою КМ № 241 від 01.03.2024}
Отримувач самостійно протягом 30 календарних днів з дати укладення договору здійснює переказ усієї суми коштів своєї частки співфінансування відповідно до пункту 5 цього Порядку на власний рахунок.
{Абзац другий пункту 12 із змінами, внесеними згідно з Постановами КМ № 241 від 01.03.2024, № 965 від 13.08.2025}
У разі порушення строків, передбачених абзацами першим та другим цього пункту, уповноважений банк інформує про це Мінекономіки наступного робочого дня після завершення такого строку. Мінекономіки готує рішення про скасування рішення про надання гранту протягом п'яти робочих днів з дати надходження інформації від уповноваженого банку.
{Пункт 12 доповнено новим абзацом згідно з Постановою КМ № 1125 від 27.10.2023; із змінами, внесеними згідно з Постановою КМ № 241 від 01.03.2024}
Про скасування рішення про надання грантів Мінекономіки повідомляє уповноваженому банку (шляхом надсилання листа на офіційну адресу електронної пошти) та отримувачу (шляхом надсилання листа на адресу електронної пошти, зазначену отримувачем у заяві).
{Пункт 12 доповнено новим абзацом згідно з Постановою КМ № 281 від 12.03.2024; із змінами, внесеними згідно з Постановою КМ № 965 від 13.08.2025}
Уповноважений банк протягом трьох робочих днів з дати зарахування на рахунок отримувача суми коштів, визначеної абзацом другим цього пункту, повідомляє Мінекономіки про необхідність його поповнення коштами гранту шляхом надання Мінекономіки переліку отримувачів, яким необхідно поповнити рахунок, форму якого затверджує Мінекономіки.
{Абзац пункту 12 в редакції Постанови КМ № 1125 від 27.10.2023; із змінами, внесеними згідно з Постановою КМ № 241 від 01.03.2024}
Мінекономіки на підставі інформації уповноважених банків (реєстру (переліку) отримувачів гранту, яким необхідно поповнити рахунок) щотижня формує заявку на розподіл бюджетних коштів для надання грантів для створення або розвитку тепличного господарства між уповноваженими банками (далі - заявка).
{Абзац пункту 12 із змінами, внесеними згідно з Постановами КМ № 241 від 01.03.2024, № 965 від 13.08.2025}
Мінекономіки перераховує в межах бюджетних асигнувань пропорційно визначеній потребі в грантах кошти на спеціальні рахунки, відкриті в уповноважених банках, для подальшого перерахування їх уповноваженими банками на рахунки отримувачів.
Мінекономіки перераховує з рахунка, відкритого в Казначействі, уповноваженим банкам бюджетні кошти на підставі договору про співробітництво та заявки.
Для перерахування отримувачам гранту уповноважений банк відповідно до умов договору про співробітництво відкриває спеціальний рахунок для перерахування коштів на рахунок отримувача (далі - спеціальний рахунок).
Уповноважений банк протягом одного робочого дня з дати перерахування коштів Мінекономіки на спеціальний рахунок здійснює переказ коштів на рахунок отримувача.
Після здійснення переказу коштів уповноважений банк протягом трьох робочих днів надає інформацію Мінекономіки про перерахування коштів отримувачу. Мінекономіки протягом п'яти робочих днів з дати отримання інформації про перерахування коштів отримувачу вносить її до Державного аграрного реєстру.
{Пункт 12 доповнено новим абзацом згідно з Постановою КМ № 469 від 18.04.2025}
Наявність на рахунку отримувача всієї суми коштів отримувача є достатньою підставою для забезпечення фінансування проекту будівництва модульної теплиці за відсутності коштів гранту.
Перерахування коштів отримувачам, рішення про надання грантів яким прийнято у листопаді - грудні попереднього бюджетного періоду, що не профінансовані, здійснюється у поточному бюджетному періоді у разі наявності бюджетних призначень за бюджетною програмою “Надання грантів для створення або розвитку бізнесу” в межах бюджетних асигнувань за відповідним напрямом.
{Пункт 12 доповнено абзацом згідно з Постановою КМ № 241 від 01.03.2024}
Після здійснення оплати витрат, пов'язаних з реалізацією проекту будівництва модульної теплиці, у розмірі 50-55 відсотків перерахованих коштів гранту та повної оплати коштів гранту уповноважений банк перевіряє наявність придбаних матеріалів та обладнання, пов'язаних з реалізацією проекту будівництва модульної теплиці, у спосіб, визначений відповідно до пункту 18 цього Порядку.
{Пункт 12 доповнено абзацом згідно з Постановою КМ № 281 від 12.03.2024}
{Пункт 12 в редакції Постанови КМ № 39 від 17.01.2023}
121. Перерахування коштів отримувачам, рішення про надання грантів яким прийнято у 2022 році і які не профінансовані або профінансовані не в повному обсязі за рахунок коштів резервного фонду державного бюджету, здійснюється у 2023 році за рахунок коштів загального фонду державного бюджету в межах бюджетних асигнувань, передбачених за бюджетною програмою “Надання грантів для створення або розвитку бізнесу” за відповідним напрямом.
Для фінансування таких витрат уповноважений банк надає до 25 січня 2023 р. Мінекономіки реєстр отримувачів гранту (далі - реєстр) із зазначенням сум недофінансованого гранту.
Для отримання коштів гранту у 2023 році за рішеннями про надання грантів, прийнятими у 2022 році, отримувач звертається до Мінекономіки із заявою (у довільній формі), зазначаючи при цьому обраний спосіб фінансування гранту:
переказ всієї суми гранту або залишку суми гранту, недофінансованого у 2022 році, відповідно до пункту 12 цього Порядку;
переказ суми гранту або залишку суми гранту, недофінансованого у 2022 році, частинами відповідно до поданих платіжних інструкцій отримувача.
У разі коли рішення про надання гранту прийнято Мінекономіки у 2022 році, а отримувач не розпочав його реалізацію та/або не обрав спосіб фінансування гранту у 2023 році, Мінекономіки приймає до 30 березня 2024 р. рішення про скасування наказу про надання гранту.
{Пункт 121 доповнено новим абзацом згідно з Постановою КМ № 241 від 01.03.2024}
Мінекономіки протягом десяти робочих днів після надходження оригіналу заяви та реєстру від уповноваженого банку готує рішення про надання гранту за проектами, які не були профінансовані за рішеннями, прийнятими у 2022 році, із зазначенням способу фінансування гранту та з одночасним внесенням змін до рішень, прийнятих у 2022 році.
Мінекономіки повідомляє про прийняте рішення щодо надання грантів уповноваженому банку (шляхом надсилання листа в паперовій формі) та отримувачу (шляхом надсилання листа на адресу електронної пошти, зазначеної в заяві).
{Абзац восьмий пункту 121 із змінами, внесеними згідно з Постановою КМ № 965 від 13.08.2025}
Отримувач не пізніше ніж протягом десяти робочих днів з дня отримання інформації про прийняте рішення щодо надання грантів укладає у відділенні уповноваженого банку договір про надання гранту у формі приєднання за формою, затвердженою Мінекономіки.
У випадку фінансування гранту частинами відповідно до поданих платіжних інструкцій отримувача уповноважений банк приймає від отримувача платіжну інструкцію про переказ коштів на витрати, пов'язані з реалізацією проекту будівництва модульної теплиці, за умови наявності на рахунку отримувача суми, необхідної для перерахування, відповідно до пропорційного співвідношення суми запиту гранту та частки власних та/або кредитних коштів отримувача, що зазначені у заяві отримувача.
У разі наявності суми коштів на рахунку отримувача, визначеної абзацом десятим цього пункту, уповноважений банк протягом трьох робочих днів з дати поповнення коштів отримувачем повідомляє Мінекономіки про необхідність його поповнення сумою за рахунок гранту, з наданням Мінекономіки переліку отримувачів, яким необхідно поповнити рахунок, форму якого затверджує Мінекономіки.
{Абзац одинадцятий пункту 121 із змінами, внесеними згідно з Постановою КМ № 241 від 01.03.2024}
Мінекономіки на підставі інформації уповноважених банків (переліку отримувачів щодо поповнення рахунків) щотижня формує заявку.
{Абзац дванадцятий пункту 121 із змінами, внесеними згідно з Постановою КМ № 965 від 13.08.2025}
Мінекономіки перераховує в межах бюджетних асигнувань пропорційно визначеній потребі в грантах кошти на спеціальні рахунки, відкриті в уповноважених банках, для подальшого перерахування їх уповноваженими банками на рахунки отримувачів.
У випадку фінансування гранту всією сумою перерахування коштів отримувачу здійснюється відповідно до пункту 12 цього Порядку.
{Порядок доповнено пунктом 121 згідно з Постановою КМ № 39 від 17.01.2023}
122. У разі використання в повному обсязі бюджетних коштів, передбачених у поточному бюджетному періоді за загальним фондом державного бюджету за бюджетною програмою “Надання грантів для створення або розвитку бізнесу” для надання безповоротної державної допомоги у формі грантів для створення або розвитку тепличного господарства, Мінекономіки інформує уповноважені банки і технічного адміністратора Порталу Дія про припинення прийому заяв для отримання грантів.
{Абзац перший пункту 122 із змінами, внесеними згідно з Постановою КМ № 965 від 13.08.2025}
За поданими та перевіреними уповноваженим банком заявами, що перевищують обсяг бюджетних коштів, передбачених у поточному бюджетному періоді за загальним фондом державного бюджету за бюджетною програмою “Надання грантів для створення або розвитку бізнесу” для надання безповоротної державної допомоги у формі грантів для створення або розвитку тепличного господарства, Мінекономіки протягом 10 робочих днів з дати надходження від уповноваженого банку таких заяв повідомляє отримувачу, уповноваженому банку про залишення їх без розгляду.
{Абзац другий пункту 122 із змінами, внесеними згідно з Постановою КМ № 965 від 13.08.2025}
Мінекономіки інформує про тимчасове припинення прийому заяв для надання грантів за відповідними напрямами на своєму офіційному веб-сайті.
{Порядок доповнено пунктом 122 згідно з Постановою КМ № 469 від 18.04.2025}
13. Уповноважений банк веде облік рахунків отримувачів і спеціального рахунка та щомісяця до 5 числа подає інформацію про відкриття/невідкриття рахунка та використання коштів в електронній або паперовій формі до Мінекономіки.
{Абзац перший пункту 13 із змінами, внесеними згідно з Постановою КМ № 1125 від 27.10.2023}
Гранти спрямовуються уповноваженому банку для подальшого зарахування їх на рахунок отримувача після надання уповноваженим банком підтвердження про виконання отримувачем норм абзацу другого пункту 12 та абзацу дев'ятого пункту 121 цього Порядку.
{Абзац другий пункту 13 в редакції Постанови КМ № 39 від 17.01.2023}
14. Оплата витрат, пов'язаних із реалізацією проекту будівництва модульної теплиці, проводиться уповноваженим банком на підставі рахунків-фактури (рахунок, квитанція, накладна тощо) та договору, укладеного між отримувачем і постачальником (продавцем) обладнання та матеріалів. Такий договір обов'язково повинен містити положення про сплату штрафних санкцій постачальником (продавцем) за порушення ним строків постачання обладнання та матеріалів.
{Абзац перший пункту 14 із змінами, внесеними згідно з Постановою КМ № 241 від 01.03.2024}
Якщо вартість матеріалів та обладнання, зазначена в договорі, вища вартості, яка зазначена у проекті (кошторисі) будівництва модульної теплиці, зокрема на різницю податку на додану вартість, отримувач повинен забезпечити доплату такої різниці за рахунок власних коштів.
{Пункт 14 доповнено новим абзацом згідно з Постановою КМ № 241 від 01.03.2024}
Оплата витрат, пов'язаних з реалізацією проекту будівництва модульної теплиці, проводиться у період не більше 12 місяців з моменту зарахування гранту на рахунок декільком постачальникам (продавцям) матеріалів та обладнання, які зареєстровані в Єдиному державному реєстрі юридичних осіб, фізичних осіб - підприємців та громадських формувань не менше ніж 12 повних місяців до моменту отримання рішення про надання гранту, у межах вартості проекту будівництва модульної теплиці.
{Абзац третій пункту 14 в редакції Постанов КМ № 241 від 01.03.2024, № 281 від 12.03.2024}
Невикористаний залишок коштів на рахунку отримувача після завершення 12 місяців з моменту зарахування гранту на такий рахунок повертається отримувачу і на спеціальний рахунок уповноваженого банку для подальшого перерахування коштів на рахунок Мінекономіки з метою повернення до державного бюджету у співвідношенні фінансування, визначеному абзацом першим пункту 5 цього Порядку.
{Пункт 14 доповнено новим абзацом згідно з Постановою КМ № 241 від 01.03.2024; в редакції Постанови КМ № 469 від 18.04.2025}
Уповноважений банк забезпечує супровід видаткових операцій отримувача з рахунка виключно відповідно до проекту будівництва модульної теплиці та кошторису, який є невід'ємною частиною проекту будівництва модульної теплиці.
{Абзац п'ятий пункту 14 із змінами, внесеними згідно з Постановою КМ № 241 від 01.03.2024}
Зміни до поданого проекту будівництва модульної теплиці протягом його реалізації з моменту його подання через Портал Дія не вносяться.
{Абзаци четвертий і п'ятий пункту 14 замінено абзацом згідно з Постановою КМ № 39 від 17.01.2023; із змінами, внесеними згідно з Постановою КМ № 241 від 01.03.2024}
15. Строк реалізації проекту будівництва модульної теплиці не повинен перевищувати 12 місяців з часу отримання коштів гранту.
{Пункт 15 із змінами, внесеними згідно з Постановами КМ № 241 від 01.03.2024, № 469 від 18.04.2025}
16. За підсумками реалізації проекту будівництва модульної теплиці отримувач зобов'язується:
{Абзац перший пункту 16 із змінами, внесеними згідно з Постановою КМ № 1125 від 27.10.2023}
створити не менше чотирьох постійних та 10 сезонних нових робочих місць на 1 гектар модульних теплиць після введення об'єкта будівництва в експлуатацію, що підтверджується копією поданого до органів ДПС податкового розрахунку сум доходу, нарахованого (сплаченого) на користь платників податків - фізичних осіб, і сум утриманого з них податку, а також сум нарахованого єдиного внеску за останні звітні періоди. Період працевлаштування сезонних працівників має становити не менш як вісім місяців протягом року;
{Абзац другий пункту 16 в редакції Постанов КМ № 1283 від 15.11.2022, № 520 від 23.05.2023; із змінами, внесеними згідно з Постановами КМ № 1125 від 27.10.2023, № 281 від 12.03.2024, № 871 від 02.08.2024}
забезпечити модульну теплицю джерелом водозабору та зрошенням;
{Пункт 16 доповнено новим абзацом згідно з Постановою КМ № 39 від 17.01.2023}
провадити підприємницьку діяльність з дати закінчення реалізації проекту будівництва модульної теплиці протягом не менше трьох років та сплачувати протягом трьох років з дати початку провадження діяльності до державного бюджету податки та збори, зокрема пов'язані із працевлаштуванням працівників. У разі продажу модульної теплиці зобов'язання, зазначені в цьому пункті, переходять до нового власника. Новий власник зобов'язаний укласти з Мінекономіки договір про надання гранту у формі приєднання, аналогічний за змістом первинному договору.
{Абзац четвертий пункту 16 в редакції Постанови КМ № 241 від 01.03.2024}
У разі порушення отримувачем вимог цього пункту він зобов'язується повернути різницю між фактично використаною сумою гранту та фактично сплаченими податками та зборами внаслідок реалізації проекту будівництва модульної теплиці до державного бюджету не пізніше останнього робочого дня місяця, в якому спливає три роки з дати початку реалізації проекту будівництва модульної теплиці.
{Абзац п'ятий пункту 16 із змінами, внесеними згідно з Постановою КМ № 241 від 01.03.2024}
У разі коли отримувач коштів фактично сплатив податки і збори за результатами реалізації проекту будівництва модульної теплиці (єдиний соціальний внесок на загальнообов'язкове державне соціальне страхування, податок на прибуток підприємств, податок на доходи фізичних осіб, податок на додану вартість, єдиний податок та земельний податок) на суму не менш як 50 відсотків отриманого гранту раніше трирічного строку, проект будівництва модульної теплиці підлягає зняттю з контролю, а відповідний договір вважається виконаним, про що уповноважений банк протягом п'яти робочих днів інформує листом отримувача та Мінекономіки. Для підтвердження фактичної сплати податків і зборів на суму не менш як 50 відсотків отриманого гранту раніше трирічного строку отримувач гранту надає уповноваженому банку лист у довільній формі та засвідчені отримувачем в установленому порядку копії підтвердних документів з розрахунком фактично сплачених таких податків і зборів. Крім того, реалізація проекту будівництва модульної теплиці підлягає зняттю з контролю, а відповідний договір вважається припиненим, якщо модульна теплиця повністю зруйнована внаслідок надзвичайної ситуації техногенного або природного характеру, що виникла на відповідній території та класифікована в установленому порядку.
{Абзац шостий пункту 16 в редакції Постанов КМ № 520 від 23.05.2023, № 241 від 01.03.2024, № 281 від 12.03.2024; із змінами, внесеними згідно з Постановою КМ № 871 від 02.08.2024}
Отримувач має право звернутися до Мінекономіки із заявою про скасування рішення про надання гранту за формою, визначеною Мінекономіки. У разі отримання гранту отримувач повертає суму отриманого гранту до уповноваженого банку, який протягом наступного робочого дня перераховує її на рахунок Мінекономіки для подальшого спрямування до державного бюджету або покриття відповідних витрат у поточному бюджетному періоді за бюджетною програмою “Надання грантів для створення або розвитку бізнесу” з урахуванням цільового призначення гранту.
{Пункт 16 доповнено абзацом згідно з Постановою КМ № 39 від 17.01.2023; в редакції Постанови КМ № 241 від 01.03.2024}
Для скасування рішення про надання гранту отримувач має звернутися до уповноваженого банку за довідкою про суму коштів отриманого гранту, яку необхідно повернути до державного бюджету.
{Пункт 16 доповнено абзацом згідно з Постановою КМ № 39 від 17.01.2023}
На підставі отриманої від уповноваженого банку довідки про суму отриманого гранту, яка надається протягом п'яти робочих днів з дати звернення за нею, отримувач протягом п'яти робочих днів з дати отримання довідки повертає на спеціальний рахунок уповноваженого банку зазначену у довідці суму отриманого гранту для подальшого її перерахування на рахунок Мінекономіки з метою повернення до державного бюджету або покриття відповідних витрат у поточному бюджетному періоді за бюджетною програмою “Надання грантів для створення або розвитку бізнесу” з урахуванням цільового призначення гранту.
{Пункт 16 доповнено абзацом згідно з Постановою КМ № 39 від 17.01.2023; в редакції Постанови КМ № 241 від 01.03.2024}
Разом із заявою про скасування рішення про надання гранту отримувач подає до Мінекономіки оригінал довідки про суму отриманого гранту та платіжну інструкцію про повернення коштів. Мінекономіки протягом десяти робочих днів з дати надходження зазначених документів приймає рішення про скасування рішення про надання гранту.
{Пункт 16 доповнено абзацом згідно з Постановою КМ № 39 від 17.01.2023; із змінами, внесеними згідно з Постановою КМ № 241 від 01.03.2024}
Мінекономіки повідомляє про прийняте рішення про надання, відмову в наданні або про скасування рішення про надання грантів уповноваженому банку (шляхом надсилання листа на офіційну адресу електронної пошти) та отримувачу (шляхом надсилання листа на адресу електронної пошти, зазначену отримувачем у заяві).
{Пункт 16 доповнено абзацом згідно з Постановою КМ № 39 від 17.01.2023; в редакції Постанови КМ № 281 від 12.03.2024; із змінами, внесеними згідно з Постановою КМ № 965 від 13.08.2025}
Отримувач має право закрити банківський рахунок в уповноваженому банку за умови прийняття Мінекономіки рішення про скасування рішення про надання гранту та (або) після зняття з контролю проекту будівництва модульної теплиці відповідно до абзацу шостого пункту 16 цього Порядку.
{Пункт 16 доповнено абзацом згідно з Постановою КМ № 1125 від 27.10.2023}
17. У разі встановлення органами, уповноваженими здійснювати контроль за використанням бюджетних коштів, факту нецільового використання грантів і порушення вимог цього Порядку надання отримувачу будь-якої державної фінансової підтримки припиняється з моменту встановлення такого факту та протягом поточного і десятьох наступних бюджетних періодів, а гранти повертаються до державного бюджету.
18. Уповноважений банк під час реалізації проекту будівництва модульної теплиці та протягом трьох років з дати його завершення проводить моніторинг стану будівництва модульної теплиці (один раз на півріччя - в останній місяць зазначеного періоду) та стану провадження діяльності (один раз на рік до 15 квітня).
{Абзац перший пункту 18 в редакції Постанови КМ № 241 від 01.03.2024; із змінами, внесеними згідно з Постановами КМ № 281 від 12.03.2024, № 469 від 18.04.2025}
Для здійснення моніторингу провадження діяльності отримувач надає уповноваженому банку довідку в довільній формі щодо кількості створених нових робочих місць (постійних/сезонних), фактично сплачених податків і зборів (єдиного соціального внеску на загальнообов'язкове державне соціальне страхування, податку на прибуток підприємств, податку на доходи фізичних осіб, податку на додану вартість, єдиного податку та земельного податку), що підтверджується, зокрема, копією поданого до органів ДПС податкового розрахунку сум доходу, нарахованого (сплаченого) на користь платників податків - фізичних осіб, і сум утриманого з них податку, а також сум нарахованого єдиного внеску за останні звітні періоди, кількості виробленої та реалізованої продукції відповідно до проекту будівництва модульної теплиці.
{Пункт 18 доповнено новим абзацом згідно з Постановою КМ № 281 від 12.03.2024}
Моніторинг стану будівництва модульної теплиці уповноважений банк може здійснювати з використанням Національної інфраструктури геопросторових даних під час реалізації проекту будівництва модульної теплиці та протягом трьох років після його завершення.
{Пункт 18 доповнено новим абзацом згідно з Постановою КМ № 281 від 12.03.2024}
Під час проведення моніторингу уповноважений банк має право застосовувати фото- і відеофіксацію.
За результатами моніторингу уповноважений банк у місячний строк з дня проведення моніторингу інформує Мінекономіки про результати реалізації проекту будівництва модульної теплиці (стан будівництва, кількість виробленої та реалізованої продукції, кількість створених робочих місць, обсяг сплачених податків та зборів тощо).
{Абзац п'ятий пункту 18 із змінами, внесеними згідно з Постановою КМ № 469 від 18.04.2025}
Інформація про результати моніторингу оприлюднюється на офіційному веб-сайті Мінекономіки протягом 10 робочих днів з дати її надходження від уповноваженого банку.
{Пункт 18 доповнено новим абзацом згідно з Постановою КМ № 1125 від 27.10.2023}
З метою перевірки наявності придбаних матеріалів у межах оплати витрат, пов'язаних з реалізацією проекту будівництва модульної теплиці, отримувач гранту після здійснення таких оплат у розмірі 50-55 відсотків перерахованих коштів гранту та повної оплати коштів гранту протягом 10 робочих днів з дати надходження матеріалів та обладнання надає уповноваженому банку письмове повідомлення про їх придбання в межах здійснених оплат витрат.
{Пункт 18 доповнено новим абзацом згідно з Постановою КМ № 281 від 12.03.2024}
Письмове повідомлення має містити засвідчену отримувачем в установленому порядку копію первинного документа (видаткової накладної) на придбані матеріали та обладнання і фотофіксацію всіх придбаних матеріалів та обладнання в межах здійснених оплат витрат із зазначенням дати здійснення фотофіксації.
{Пункт 18 доповнено новим абзацом згідно з Постановою КМ № 281 від 12.03.2024}
У разі відсутності в уповноваженого банку письмового повідомлення про придбання матеріалів та обладнання в межах здійснених оплат витрат, пов'язаних з реалізацією проекту будівництва модульної теплиці (копії видаткової накладної на придбані матеріали та обладнання і фотофіксації всіх придбаних матеріалів та обладнання), уповноважений банк інформує про це Мінекономіки, а подальша оплата витрат коштів гранту не здійснюється.
{Пункт 18 доповнено новим абзацом згідно з Постановою КМ № 281 від 12.03.2024; із змінами, внесеними згідно з Постановою КМ № 871 від 02.08.2024}
Уповноважений банк на вимогу Мінекономіки зобов'язаний подавати інформацію про структуру платежів та перелік отримувачів коштів.
Інформація подається Мінекономіки щомісяця до 10 числа.
{Абзац одинадцятий пункту 18 із змінами, внесеними згідно з Постановою КМ № 965 від 13.08.2025}
19. Під час провадження діяльності після завершення будівництва модульної теплиці отримувач має право застрахувати своє виробництво (продукцію) від настання ризиків природного характеру та свою частку вкладених у будівництво коштів на випадок впливу воєнних дій на території України.
20. Відображення в первинному та бухгалтерському обліку інформації про отримані (створені) оборотні і необоротні активи, відкриття та закриття рахунків, а також реєстрація, облік бюджетних зобов'язань в органах Казначейства та проведення операцій, пов'язаних із використанням бюджетних коштів, здійснюється в установленому законодавством порядку.
{Пункт 20 в редакції Постанови КМ № 469 від 18.04.2025}
{Пункт 21 виключено на підставі Постанови КМ № 469 від 18.04.2025}
22. Погашення бюджетної кредиторської заборгованості, зареєстрованої в органах Казначейства на 1 січня 2023 р., здійснюється за рахунок коштів загального фонду державного бюджету, передбачених у 2023 році, в межах обсягу відкритих бюджетних асигнувань.
{Абзац другий пункту 22 виключено на підставі Постанови КМ № 469 від 18.04.2025}
{Пункт 22 в редакції Постанови КМ № 39 від 17.01.2023}
23. Мінекономіки після закінчення бюджетного періоду подає Мінфіну інформацію про стан виконання результативних показників із результатами аналізу, поясненнями, висновками щодо їх виконання у визначені законодавством строки.
Складення і подання фінансової та бюджетної звітності про використання бюджетних коштів, а також контроль за їх цільовим і ефективним використанням здійснюються в установленому законодавством порядку.
Додаток 1
до Порядку надання грантів для
створення або розвитку тепличного
господарства
КІЛЬКІСТЬ
теплиць, запланованих до будівництва в розрізі регіонів
Область
Кількість теплиць
Вінницька область
47
Волинська область
30
Дніпропетровська область
95
Донецька область
13
Житомирська область
36
Закарпатська область
38
Запорізька область
25
Івано-Франківська область
41
Київська область
143
Кіровоградська область
28
Луганська область
8
Львівська область
75
Миколаївська область
32
Одеська область
68
Полтавська область
43
Рівненська область
33
Сумська область
30
Тернопільська область
31
Харківська область
40
Херсонська область
14
Хмельницька область
38
Черкаська область
36
Чернівецька область
27
Чернігівська область
29
______
Усього
1 000
{Додаток 1 із змінами, внесеними згідно з Постановою КМ № 241 від 01.03.2024}
Додаток 2
до Порядку надання грантів для
створення або розвитку тепличного
господарства
ЗАЯВА
на отримання гранту для будівництва модульної теплиці
У заяві для фізичних осіб - підприємців зазначаються такі відомості:
прізвище, власне ім'я, по батькові (за наявності);
дата народження;
зареєстроване місце проживання;
місце провадження господарської діяльності;
реєстраційний номер облікової картки платника податків або серія та номер паспорта (для фізичних осіб, які через свої релігійні переконання відмовляються від прийняття реєстраційного номера облікової картки платника податків та повідомили про це відповідний податковий орган та мають відмітку в паспорті про право здійснювати платежі за серією та номером паспорта);
серія та/або номер паспорта;
контактні дані отримувача (номер телефону, адреса електронної пошти);
дата реєстрації в Єдиному державному реєстрі юридичних осіб, фізичних осіб - підприємців та громадських формувань;
основний вид економічної діяльності;
інші види економічної діяльності (за наявності);
найменування уповноваженого банку;
сума запиту гранту (гривень);
частка власних та/або кредитних коштів у проекті будівництва модульної теплиці (гривень);
загальна вартість проекту будівництва модульної теплиці з урахуванням коштів гранту (гривень);
запланована кількість найманих працівників;
місце розташування проекту будівництва модульної теплиці;
кадастровий номер земельної ділянки (ділянок), на яку (які) право власності та/або користування підтверджено належними правовстановлюючими документами;
строк оренди землі (за наявності);
площа модульної теплиці (гектарів);
строк реалізації проекту фінансування (місяців);
відмітка про належність отримувача та/або членів його сім'ї до політично значущих осіб;
відомості про юридичну особу - у разі, коли отримувач та/або члени його сім'ї є засновниками юридичної особи:
- найменування юридичної особи, у тому числі скорочене (за наявності);
- ідентифікаційний код юридичної особи в Єдиному державному реєстрі підприємств і організацій України;
відомості про корпорацію - у разі, коли отримувач та/або члени його сім'ї є засновниками корпорацій:
- найменування юридичної особи, у тому числі скорочене (за наявності);
- ідентифікаційний код юридичної особи в Єдиному державному реєстрі підприємств і організацій України).
У заяві для отримувачів, які мають статус юридичних осіб, зазначаються такі відомості:
прізвище, власне ім'я, по батькові (за наявності) керівника;
найменування юридичної особи, у тому числі скорочене (за наявності);
дата реєстрації;
ідентифікаційний код юридичної особи згідно з Єдиним державним реєстром підприємств і організацій України;
організаційно-правова форма;
юридична адреса юридичної особи;
основний вид економічної діяльності;
інші види економічної діяльності (за наявності);
відомості про засновників, учасників, акціонерів, які володіють не менше ніж 25 відсотками акцій (часток) такого товариства;
відомості про кінцевих бенефіціарних власників;
найменування уповноваженого банку;
сума запиту гранту (гривень);
частка власних та/або кредитних коштів у проекті будівництва модульної теплиці (гривень);
загальна вартість проекту будівництва модульної теплиці з урахуванням коштів гранту (гривень);
запланована кількість найманих працівників;
місце розташування проекту будівництва модульної теплиці;
кадастровий номер земельної ділянки (ділянок), на яку (які) право власності та/або користування підтверджено належними правовстановлюючими документами;
строк оренди землі (за наявності);
площа модульної теплиці (гектарів);
строк реалізації проекту фінансування (місяців);
відмітка про належність керівника, засновників, кінцевих бенефіціарних власників до політично значущих осіб;
відомості про юридичну особу - у разі, коли керівник, засновники, кінцеві бенефіціарні власники є засновниками інших юридичних осіб:
- найменування юридичної особи, у тому числі скорочене (за наявності);
- ідентифікаційний код юридичної особи в Єдиному державному реєстрі підприємств і організацій України;
відомості про корпорацію - у разі, коли керівник, засновники, кінцеві бенефіціарні власники є засновниками корпорацій:
- найменування юридичної особи, у тому числі скорочене (за наявності);
- ідентифікаційний код юридичної особи в Єдиному державному реєстрі підприємств і організацій України).
{Додаток 2 із змінами, внесеними згідно з Постановою КМ № 469 від 18.04.2025}
ЗАТВЕРДЖЕНО
постановою Кабінету Міністрів України
від 21 червня 2022 р. № 738
ПОРЯДОК
надання грантів на створення або розвиток власного бізнесу учасникам бойових дій, особам з інвалідністю внаслідок війни та членам їх сімей
1. Цей Порядок визначає умови, критерії, механізм надання безповоротної державної допомоги учасникам бойових дій, особам з інвалідністю внаслідок війни та членам їх сімей (далі - отримувач) у формі грантів на створення або розвиток власного бізнесу (далі - грант) за рахунок коштів Фонду загальнообов'язкового державного соціального страхування на випадок безробіття (далі - Фонд) та коштів, що надходять на рахунок “Фонд підтримки малого та середнього бізнесу” Мінекономіки, відкритий у Національному банку.
Метою надання гранту є створення або розвиток власного бізнесу отримувачем, а також забезпечення зайнятості населення та створення нових робочих місць.
Джерелами фінансування надання грантів отримувачам є кошти:
Фонду за таким напрямом видатків, як мікрогранти на створення або розвиток власного бізнесу з метою сприяння зайнятості населення;
що надходять на рахунок “Фонд підтримки малого та середнього бізнесу” Мінекономіки, відкритий у Національному банку, на який зараховуються добровільні внески (благодійні пожертви) від фізичних та юридичних осіб приватного та/або публічного права у національній та іноземній валюті.
{Абзац п'ятий пункту 1 із змінами, внесеними згідно з Постановою КМ № 1103 від 20.10.2023}
Строк реалізації проекту із створення або розвитку власного бізнесу отримувача, на який надається грант (далі - проект), становить три або п'ять, або сім років на вибір отримувача.
{Пункт 1 доповнено новим абзацом згідно з Постановою КМ № 1482 від 24.12.2024}
Надання передбачених цим Порядком грантів може здійснюватися разом з державною підтримкою, яка може надаватися відповідно до законодавства місцевими держадміністраціями, органами місцевого самоврядування, військовими адміністраціями на підставі регіональних та місцевих програм розвитку малого і середнього підприємництва за рахунок коштів місцевих бюджетів, а також за рахунок коштів підприємств, установ, організацій, міжнародних та благодійних організацій за їх згодою на договірній основі. З метою спільного надання державної підтримки, передбаченої цим Порядком і регіональними та місцевими програмами розвитку малого і середнього підприємництва, Державний центр зайнятості укладає договори про співробітництво з відповідними місцевими держадміністраціями, органами місцевого самоврядування, військовими адміністраціями, а також з підприємствами, установами, організаціями, міжнародними та благодійними організаціями, в яких визначаються основні умови виконання зазначених регіональних та місцевих програм.
{Абзац пункту 1 із змінами, внесеними згідно з Постановою КМ № 1043 від 06.09.2024}
2. Розпорядником коштів Фонду є Державний центр зайнятості.
Державним центром зайнятості за бажанням учасників бойових дій, осіб з інвалідністю внаслідок війни та членів їх сімей, зокрема зареєстрованих безробітних, може організовуватися професійне навчання з питань організації та провадження підприємницької діяльності за рахунок коштів Фонду відповідно до законодавства.
3. У цьому Порядку слід розуміти:
під суб'єктом господарювання - фізичну особу - підприємця - суб'єкта мікропідприємництва чи малого підприємництва у значенні, наведеному в Законі України “Про особливості регулювання діяльності юридичних осіб окремих організаційно-правових форм у перехідний період та об'єднань юридичних осіб”;
{Абзац другий пункту 3 в редакції Постанови КМ № 431 від 04.04.2025; із змінами, внесеними згідно з Постановою КМ № 1401 від 29.10.2025}
під учасником бойових дій - фізичну особу у значенні, наведеному в пунктах 2, 11, 19-25 частини першої статті 6 Закону України “Про статус ветеранів війни, гарантії їх соціального захисту”;
{Абзац третій пункту 3 із змінами, внесеними згідно з Постановою КМ № 491 від 26.04.2024}
під особою з інвалідністю внаслідок війни - фізичну особу у значенні, наведеному в пунктах 1, 4, 7, 11-13 частини другої статті 7 Закону України “Про статус ветеранів війни, гарантії їх соціального захисту”;
під членами сім'ї - дружину або чоловіка:
{Абзац п'ятий пункту 3 в редакції Постанови КМ № 1043 від 06.09.2024}
- учасника бойових дій або особи з інвалідністю внаслідок війни;
{Абзац пункту 3 в редакції Постанови КМ № 1043 від 06.09.2024}
- учасника бойових дій або особи з інвалідністю внаслідок війни, які загинули (пропали безвісти) або померли внаслідок поранення, контузії чи каліцтва, одержаних за обставин, визначених абзацом першим пункту 1 частини першої статті 10 Закону України “Про статус ветеранів війни, гарантії їх соціального захисту”;
{Абзац пункту 3 в редакції Постанови КМ № 1043 від 06.09.2024}
- загиблих (померлих) Захисників і Захисниць України у значенні, наведеному в пунктах 1-6 частини першої статті 101 Закону України “Про статус ветеранів війни, гарантії їх соціального захисту”;
{Абзац пункту 3 в редакції Постанови КМ № 1043 від 06.09.2024}
до членів сім'ї осіб, зазначених в абзацах шостому - восьмому цього пункту, крім дружини або чоловіка, належать:
{Пункт 3 доповнено новим абзацом згідно з Постановою КМ № 1401 від 29.10.2025}
- батьки;
{Пункт 3 доповнено новим абзацом згідно з Постановою КМ № 1401 від 29.10.2025}
- діти, які на момент подання заяви на отримання гранту досягли віку 18 років;
{Пункт 3 доповнено новим абзацом згідно з Постановою КМ № 1401 від 29.10.2025}
- утриманці загиблого (померлого), яким виплачується пенсія у зв'язку з втратою годувальника;
{Пункт 3 доповнено новим абзацом згідно з Постановою КМ № 1401 від 29.10.2025}
під уповноваженими банками - АТ “Ощадбанк”, АТ КБ “ПриватБанк”, АТ “СЕНС БАНК”.
{Пункт 3 доповнено абзацом згідно з Постановою КМ № 1482 від 24.12.2024; із змінами, внесеними згідно з Постановою КМ № 1401 від 29.10.2025}
4. Розмір гранту, який надається одному отримувачу, визначається відповідно до його суми запиту та не перевищує:
1) для члена сім'ї, в тому числі зареєстрованого як фізична особа - підприємець, у разі зобов'язання створити:
одне робоче місце - до 250 тис. гривень включно;
два робочих місця - понад 250 тис. і до 500 тис. гривень включно;
чотири робочих місця - понад 500 тис. і до 1000 тис. гривень включно для членів сім'ї учасників бойових дій або осіб з інвалідністю внаслідок війни, які загинули (пропали безвісти) або померли внаслідок поранення, контузії чи каліцтва, одержаних за обставин, визначених абзацом першим пункту 1 частини першої статті 10 Закону України “Про статус ветеранів війни, гарантії їх соціального захисту”, загиблих (померлих) Захисників і Захисниць України.
{Підпункт 1 пункту 4 доповнено новим абзацом згідно з Постановою КМ № 1401 від 29.10.2025}
Після отримання гранту отримувач зобов'язаний працевлаштувати найманих працівників на умовах, визначених цим Порядком;
2) для учасника бойових дій та/або особи з інвалідністю внаслідок війни, в тому числі зареєстрованих як фізичні особи - підприємці, у разі зобов'язання створити:
одне робоче місце - до 250 тис. гривень включно;
два робочих місця - понад 250 тис. і до 500 тис. гривень включно;
чотири робочих місця - понад 500 тис. і до 1000 тис. гривень включно.
Після отримання гранту отримувач зобов'язаний працевлаштувати найманих працівників на умовах, визначених цим Порядком.
Для отримання гранту в сумі від 500 тис. до 1000 тис. гривень включно учасники бойових дій та/або особи з інвалідністю внаслідок війни, члени сім'ї учасників бойових дій або осіб з інвалідністю внаслідок війни, які загинули (пропали безвісти) або померли внаслідок поранення, контузії чи каліцтва, одержаних за обставин, визначених абзацом першим пункту 1 частини першої статті 10 Закону України “Про статус ветеранів війни, гарантії їх соціального захисту”, загиблих (померлих) Захисників і Захисниць України повинні бути зареєстровані як фізичні особи - підприємці протягом не менш як 12 місяців до моменту подання заяви на отримання гранту.
{Абзац шостий підпункту 2 пункту 4 із змінами, внесеними згідно з Постановою КМ № 1401 від 29.10.2025}
Гранти у розмірі до 500 тис. гривень включно фінансуються за рахунок коштів гранту. Додатково отримувач може дофінансувати проект за власні кошти. Гранти понад 500 тис. і до 1000 тис. гривень включно надаються за умови співфінансування отримувачем у такому співвідношенні: 70 відсотків вартості проекту - за рахунок гранту, не менше 30 відсотків - за рахунок коштів отримувача (власних або кредитних коштів, або коштів місцевих бюджетів та/або інших джерел, не заборонених законодавством).
{Пункт 4 в редакції Постанов КМ № 1157 від 07.11.2023, № 491 від 26.04.2024, № 1043 від 06.09.2024}
5. Гранти надаються для покриття витрат на провадження господарської діяльності за такими напрямами:
придбання меблів, обладнання, транспортних засобів (які будуть використовуватися в комерційних та виробничих цілях), необхідних для провадження господарської діяльності, що не підлягає відчуженню до виконання умов договору про надання гранту на створення або розвиток власного бізнесу (крім випадків відчуження внаслідок звернення стягнення на нього уповноваженого банку відповідно до договору застави);
{Абзац другий пункту 5 із змінами, внесеними згідно з Постановою КМ № 1482 від 24.12.2024}
закупівля ліцензійного програмного забезпечення (такі витрати повинні становити сумарно не більше 50 відсотків розміру гранту);
закупівля свійських тварин, птиці та бджіл, молодняка тварин та птиці, об'єктів аквакультури, саджанців, посівного матеріалу, сировини, матеріалів, товарів та послуг, пов'язаних з реалізацією бізнес-плану (такі витрати повинні становити сумарно не більше 70 відсотків розміру гранту);
{Абзац четвертий пункту 5 із змінами, внесеними згідно з Постановою КМ № 1043 від 06.09.2024}
послуги з маркетингу та реклами (такі витрати повинні становити не більше 10 відсотків розміру гранту);
орендна плата за користування нежитловим приміщенням, земельною ділянкою, рибогосподарським водним об'єктом (його частиною) (у тому числі для цілей аквакультури), рибогосподарською технологічною водоймою (у тому числі для цілей аквакультури), гідротехнічною спорудою (у тому числі для цілей аквакультури), гідротехнічними спорудами рибогосподарської технологічної водойми (у тому числі для цілей аквакультури), які будуть використовуватися в комерційних та виробничих цілях (такі витрати повинні становити не більше 25 відсотків розміру гранту);
{Абзац шостий пункту 5 в редакції Постанови КМ № 1157 від 07.11.2023; із змінами, внесеними згідно з Постановами КМ № 491 від 26.04.2024, № 1043 від 06.09.2024}
плата за оренду обладнання (такі витрати повинні становити не більше 30 відсотків розміру гранту);
придбання на умовах лізингу обладнання, крім автомобілів, мотоциклів та інших транспортних засобів особистого користування (такі витрати повинні становити не більше 50 відсотків загального розміру гранту);
використання у підприємницькій діяльності прав інших суб'єктів господарювання (комерційна концесія).
6. Надання грантів за рахунок джерел, передбачених абзацом четвертим пункту 1 цього Порядку, здійснюється Державним центром зайнятості в межах обсягу коштів, передбачених у бюджеті Фонду на поточний бюджетний період за відповідним напрямом, через уповноважені банки відповідно до договору про взаємодію між уповноваженим банком та Державним центром зайнятості.
{Абзац перший пункту 6 із змінами, внесеними згідно з Постановами КМ № 1043 від 06.09.2024, № 1482 від 24.12.2024}
Надання грантів за рахунок джерел, передбачених абзацом п'ятим пункту 1 цього Порядку, здійснюється Мінекономіки через уповноважені банки у межах залишку коштів на рахунку “Фонд підтримки малого та середнього бізнесу” Мінекономіки, відкритому у Національному банку, на підставі рішень Державного центру зайнятості, включених ним до подання про надання грантів, внесеного до Мінекономіки (далі - подання) відповідно до договору про взаємодію між Мінекономіки, уповноваженим банком та Державним центром зайнятості.
{Абзац другий пункту 6 із змінами, внесеними згідно з Постановою КМ № 1043 від 06.09.2024}
7. Виплата грантів отримувачам за рахунок джерел, передбачених абзацом четвертим пункту 1 цього Порядку, за рішеннями про надання грантів, прийнятими Державним центром зайнятості, здійснюється з окремого рахунка 3554 “Рахунки державних цільових фондів”, відкритого в Казначействі для обслуговування коштів Фонду (далі - рахунок Фонду), в межах обсягу коштів, передбачених у бюджеті Фонду на поточний бюджетний період за відповідним напрямом, через уповноважений банк відповідно до договору про взаємодію між уповноваженим банком та Державним центром зайнятості.
Для надання грантів отримувачам за рахунок джерел, передбачених абзацом п'ятим пункту 1 цього Порядку, Мінекономіки відкриває в Казначействі спеціальний реєстраційний рахунок (далі - рахунок Мінекономіки).
8. Заяву подає один з отримувачів, визначених у пункті 3 цього Порядку, з числа осіб:
{Абзац перший пункту 8 в редакції Постанови КМ № 1043 від 06.09.2024}
громадян України;
{Абзац другий пункту 8 в редакції Постанови КМ № 1043 від 06.09.2024}
фізичних осіб - підприємців - громадян України;
{Абзац третій пункту 8 в редакції Постанови КМ № 1043 від 06.09.2024}
які станом на дату подання заяви фактично не перебувають та не провадять господарську діяльність на територіях активних бойових дій та тимчасово окупованих Російською Федерацією територіях України, включених до переліку територій, на яких ведуться (велися) бойові дії або тимчасово окупованих Російською Федерацією, затвердженого Мінрозвитку, для яких не визначена дата завершення бойових дій або тимчасової окупації;
{Абзац четвертий пункту 8 в редакції Постанов КМ № 1194 від 14.11.2023, № 1043 від 06.09.2024; із змінами, внесеними згідно з Постановою КМ № 431 від 04.04.2025}
які не провадять господарську діяльність на території Російської Федерації та Республіки Білорусь;
які не віднесені до юридичних або фізичних осіб, до яких застосовуються спеціальні економічні та інші обмежувальні заходи (санкції) згідно з відповідними рішеннями Ради національної безпеки і оборони України, введеними в дію указами Президента України щодо застосування персональних (спеціальних) економічних та інших обмежувальних заходів (санкцій) відповідно до Закону України “Про санкції”;
щодо яких не порушено справи про банкрутство та/або яких не визнано банкрутами, та/або які не перебувають на стадії ліквідації;
які не є кредитними або страховими організаціями, інвестиційними або недержавними пенсійними фондами, професійними учасниками ринку цінних паперів, ломбардами;
які не здійснюють виробництво та/або реалізацію зброї, алкогольних напоїв (крім виробництва (без додавання спирту) та/або реалізації вин виноградних, зокрема ігристих, газованих, вин плодово-ягідних, напоїв медових), тютюнових виробів, обмін валют;
{Абзац дев'ятий пункту 8 із змінами, внесеними згідно з Постановами КМ № 1043 від 06.09.2024, № 431 від 04.04.2025}
щодо яких відсутнє рішення суду, яке набрало законної сили, про притягнення до кримінальної відповідальності, зокрема за корупційне правопорушення;
{Абзац десятий пункту 8 із змінами, внесеними згідно з Постановою КМ № 855 від 15.07.2025}
які не отримували інший грант, мікрогрант чи іншу фінансову підтримку на створення/розвиток власного бізнесу, що фінансуються за рахунок коштів Українського ветеранського фонду.
{Пункт 8 доповнено новим абзацом згідно з Постановою КМ № 1402 від 29.10.2025}
Заява, що подається членом сім'ї осіб, зазначених в абзаці шостому пункту 3 цього Порядку, повинна бути погоджена з дружиною або чоловіком отримувача.
{Абзац пункту 8 із змінами, внесеними згідно з Постановою КМ № 1043 від 06.09.2024}
9. Заява формується отримувачем особисто або у відділенні уповноваженого банку засобами Єдиного державного вебпорталу електронних послуг (далі - Портал Дія) після проходження ним ідентифікації та автентифікації з використанням інтегрованої системи електронної ідентифікації, електронного підпису, що базується на кваліфікованому сертифікаті електронного підпису, та/або інших засобів ідентифікації, які дають змогу однозначно встановлювати особу отримувача.
Заява формується засобами Порталу Дія у довільній формі, придатній для сприйняття її змісту, відповідно до відомостей, визначених пунктом 10 цього Порядку. Формування заяви закінчується накладенням електронного підпису, що базується на кваліфікованому сертифікаті електронного підпису. У заяві обов'язково зазначається уповноважений банк на вибір отримувача, а також строк реалізації проекту, визначений згідно з абзацом шостим пункту 1 цього Порядку.
{Абзац другий пункту 9 із змінами, внесеними згідно з Постановами КМ № 1157 від 07.11.2023, № 1043 від 06.09.2024, № 1482 від 24.12.2024}
Погодження заяви, що подається членом сім'ї осіб, зазначених в абзаці шостому пункту 3 цього Порядку, здійснюється дружиною або чоловіком отримувача шляхом накладення електронного підпису, що базується на кваліфікованому сертифікаті електронного підпису.
{Абзац третій пункту 9 із змінами, внесеними згідно з Постановою КМ № 1043 від 06.09.2024}
Невід'ємним додатком до заяви є бізнес-план, який формується отримувачем відповідно до Положення про бізнес-плани, що подаються для отримання фінансової державної підтримки, затвердженого постановою Кабінету Міністрів України від 26 листопада 2025 р. № 1527 “Деякі питання подання бізнес-планів для отримання фінансової державної підтримки”.
{Абзац четвертий пункту 9 в редакції Постанови КМ № 1527 від 26.11.2025}
Заяви, подані без бізнес-плану, не розглядаються.
Мінекономіки встановлює кінцеві строки подання заяв у межах календарного року, про що інформує Державний центр зайнятості.
{Абзац шостий пункту 9 із змінами, внесеними згідно з Постановою КМ № 1157 від 07.11.2023}
Уповноважений банк формує перелік заяв, а також забезпечує його зберігання в електронній базі даних протягом трьох років з дня завершення прийому заяв.
Грант надається отримувачу один раз.
У разі сплати протягом строку реалізації проекту, визначеного згідно з абзацом шостим пункту 1 цього Порядку (зокрема до дати його закінчення), податків та зборів, єдиного внеску на загальнообов'язкове державне соціальне страхування відповідно до абзаців двадцятого - двадцять другого пункту 19 цього Порядку у сумі, що дорівнює сумі отриманого гранту, отримувач може додатково подати заяву на отримання гранту в розмірі, визначеному пунктом 4 цього Порядку. Заява на отримання додаткового гранту розглядається відповідно до вимог, визначених цим Порядком. Отримувачу може бути надано додатковий грант один раз.
{Пункт 9 доповнено абзацом згідно з Постановою КМ № 1482 від 24.12.2024}
10. У заяві зазначаються такі відомості про отримувача:
1) прізвище, власне ім'я, по батькові (за наявності);
2) реєстраційний номер облікової картки платника податків (крім фізичних осіб, які через свої релігійні переконання відмовляються від прийняття реєстраційного номера облікової картки платника податків та повідомили про це відповідному податковому органу та мають відмітку в паспорті про право здійснювати платежі за серією та номером паспорта);
3) серія та/або номер паспорта;
4) дата народження;
5) контактні дані (номер телефону, адреса електронної пошти);
6) реєстраційний номер облікової картки платника податків або серія (за наявності) та номер паспорта (для фізичних осіб, які через свої релігійні переконання відмовляються від прийняття реєстраційного номера облікової картки платника податків та офіційно повідомили про це відповідному контролюючому органу і мають відмітку в паспорті) учасника бойових дій та/або особи з інвалідністю внаслідок війни (у разі, коли отримувачем є член сім'ї осіб, зазначених в абзаці шостому пункту 3 цього Порядку);
{Підпункт 6 пункту 10 в редакції Постанови КМ № 1043 від 06.09.2024}
61) відомості щодо належності до категорії осіб з інвалідністю;
{Пункт 10 доповнено підпунктом 61 згідно з Постановою КМ № 491 від 26.04.2024}
62) відомості щодо належності до категорії внутрішньо переміщених осіб;
{Пункт 10 доповнено підпунктом 62 згідно з Постановою КМ № 491 від 26.04.2024}
7) прізвище, власне ім'я, по батькові (за наявності) учасника бойових дій та/або особи з інвалідністю внаслідок війни (у разі, коли отримувачем є член сім'ї осіб, зазначених в абзаці шостому пункту 3 цього Порядку);
{Підпункт 7 пункту 10 із змінами, внесеними згідно з Постановою КМ № 1043 від 06.09.2024}
8) контактні дані учасника бойових дій та/або особи з інвалідністю внаслідок війни (адреса електронної пошти) (у разі, коли отримувачем є член сім'ї осіб, зазначених в абзаці шостому пункту 3 цього Порядку);
{Підпункт 8 пункту 10 із змінами, внесеними згідно з Постановою КМ № 1043 від 06.09.2024}
81) відомості, що підтверджують відповідний статус у разі, коли отримувачем є член сім'ї осіб, зазначених в абзацах сьомому або восьмому пункту 3 цього Порядку;
{Пункт 10 доповнено підпунктом 81 згідно з Постановою КМ № 1043 від 06.09.2024}
9) дата реєстрації в Єдиному державному реєстрі юридичних осіб, фізичних осіб - підприємців та громадських формувань (для фізичної особи - підприємця);
10) адреса місця реєстрації (для фізичної особи - підприємця);
11) основний вид економічної діяльності (для фізичної особи - підприємця);
12) задеклароване (зареєстроване) місце проживання;
13) місцезнаходження юридичної особи (у разі, коли отримувач та/або члени його сім'ї є засновниками юридичної особи);
14) відомості про освіту;
15) сімейний стан;
151) прізвище, власне ім'я, по батькові (за наявності) дружини або чоловіка отримувача (у разі, коли отримувачем є учасник бойових дій та/або особа з інвалідністю внаслідок війни);
{Пункт 10 доповнено підпунктом 151 згідно з Постановою КМ № 1043 від 06.09.2024}
152) реєстраційний номер облікової картки платника податків або серія (за наявності) та номер паспорта (для фізичних осіб, які через свої релігійні переконання відмовляються від прийняття реєстраційного номера облікової картки платника податків та офіційно повідомили про це відповідному контролюючому органу і мають відмітку в паспорті) дружини або чоловіка отримувача (у разі, коли отримувачем є учасник бойових дій та/або особа з інвалідністю внаслідок війни);
{Пункт 10 доповнено підпунктом 152 згідно з Постановою КМ № 1043 від 06.09.2024}
16) відомості про дітей;
17) кількість непрацюючих членів сім'ї (середньомісячні витрати);
18) стаж роботи за останнім місцем роботи;
19) відмітка про те, що отримувач не належить до національних публічних діячів;
{Підпункт 19 пункту 10 в редакції Постанови КМ № 491 від 26.04.2024}
20) відомості про юридичну особу (у разі, коли отримувач та/або члени його сім'ї є засновниками юридичної особи):
найменування юридичної особи;
ідентифікаційний код юридичної особи згідно з ЄДРПОУ;
21) відомості про корпорацію (у разі, коли отримувач та/або члени його сім'ї є засновниками юридичної особи):
найменування юридичної особи;
ідентифікаційний код юридичної особи згідно з ЄДРПОУ;
22) місце провадження діяльності;
23) відомості про фінансові показники:
розмір загального офіційного доходу (без урахування податку на додану вартість) за річною звітністю (гривень) (за наявності) (для фізичної особи - підприємця);
вид доходу;
банківські послуги;
кредити в банках;
місячний платіж за всіма поточними кредитами (гривень);
24) відомості про активи у власності;
25) сума запиту (гривень);
26) щомісячна планова виручка;
27) запланована кількість новостворених робочих місць;
28) очікувана рентабельність бізнесу (відсотків);
29) відсоток власних коштів у проекті (гривень);
30) загальна вартість проекту з урахуванням коштів гранту (гривень);
31) період окупності проекту (років);
32) потенційна кількість споживачів;
33) збитки, яких зазнали у зв'язку із веденням бойових дій;
34) цільове призначення;
35) ефект або вплив від отриманої допомоги на господарську діяльність, а також місцеву економіку/громаду в регіоні, в якому провадиться господарська діяльність;
36) запланований основний вид економічної діяльності (для фізичних осіб);
37) відомості щодо раніше отриманої допомоги (за програмами підтримки релокації під час воєнного стану, державних допомог або грантів), зокрема в рамках проектів міжнародної технічної допомоги під час воєнного стану (для фізичних осіб - підприємців).
11. Державний центр зайнятості для надання грантів за рахунок джерел, передбачених абзацом четвертим пункту 1 цього Порядку, подає до Казначейства платіжну інструкцію на перерахування коштів з рахунка Фонду на спеціальний рахунок, відкритий в уповноваженому банку відповідно до договору про взаємодію між уповноваженим банком та Державним центром зайнятості, для подальшого перерахування коштів уповноваженим банком на рахунок отримувача, відкритий в уповноваженому банку для забезпечення супроводження видаткових операцій отримувача (далі - рахунок отримувача).
Мінекономіки для надання грантів за рахунок джерел, передбачених абзацом п'ятим пункту 1 цього Порядку, на підставі подання вносить до Казначейства подання та платіжну інструкцію на перерахування коштів для надання гранту з рахунка Мінекономіки на спеціальний рахунок, відкритий в уповноваженому банку відповідно до договору про взаємодію між Мінекономіки, уповноваженим банком та Державним центром зайнятості, для подальшого перерахування коштів уповноваженим банком на рахунок отримувача.
Уповноважений банк в установлених порядку та строки перераховує кошти на рахунки отримувачів згідно з договорами про взаємодію, зазначеними у пункті 6 цього Порядку.
У разі надання гранту на умовах співфінансування перерахування коштів гранту здійснюється після здійснення отримувачем переказу усієї суми коштів своєї частки співфінансування, визначеної відповідно до абзацу п'ятого пункту 4 цього Порядку, на рахунок отримувача.
Грант надається у безготівковій формі.
12. Відомості, необхідні для формування заяви, можуть бути отримані шляхом електронної інформаційної взаємодії з інформаційно-комунікаційними системами та публічними електронними реєстрами органів державної влади у встановленому законодавством порядку.
13. Під час формування заяви засобами Порталу Дія відомості отримуються/підтверджуються з Єдиного державного реєстру юридичних осіб, фізичних осіб - підприємців та громадських формувань та Єдиного державного реєстру ветеранів війни (для верифікації інформації про наявність статусу ветерана війни).
14. Відповідальність за недостовірність відомостей, що містяться в заяві, несе отримувач.
15. Після формування заяви засобами Порталу Дія заява блокується для редагування та передається:
уповноваженому банку у формі переліку відомостей відповідно до договору про інформаційну взаємодію між Мінцифри, технічним адміністратором Порталу Дія та уповноваженим банком;
Державному центру зайнятості шляхом надання доступу (підключення робочих місць) співробітників центру зайнятості до Порталу Дія.
Обмін інформацією здійснюється в електронній формі з дотриманням вимог Законів України “Про електронні довірчі послуги”, “Про захист персональних даних”, “Про захист інформації в інформаційно-комунікаційних системах”.
16. Рішення про надання гранту приймається Державним центром зайнятості протягом 15 робочих днів з дня кінцевого строку подання заяв на основі інформації уповноваженого банку, яка містить результати перевірки ділової репутації та відомостей, зазначених у заяві, а також результатів співбесіди з отримувачем, проведеної регіональним центром зайнятості, та документальне підтвердження отримувачем відсутності даних щодо наявності судових справ, відкритих виконавчих проваджень, арешту/конфіскації майна (активів) у разі отримання таких даних з автоматизованих систем та відсутності податкового боргу. Порядок обміну документами між уповноваженим банком та Державним центром зайнятості визначається договорами про взаємодію, зазначеними у пункті 6 цього Порядку.
Строк прийняття рішень про надання гранту може бути перенесено на наступні періоди, встановлені Мінекономіки відповідно до абзацу шостого пункту 9 цього Порядку, у зв'язку з обставинами, спричиненими збройною агресією Російської Федерації, в тому числі через обмеження та/або припинення постачання електричної енергії.
{Пункт 16 доповнено абзацом згідно з Постановою КМ № 1043 від 06.09.2024}
{Пункт 16 із змінами, внесеними згідно з Постановами КМ № 491 від 26.04.2024, № 1043 від 06.09.2024}
17. Порядок проведення оцінювання заяв, критерії оцінювання та необхідна кількість балів для прийняття рішень Державним центром зайнятості визначаються Мінекономіки.
Якщо необхідну кількість балів набрали більше заяв, що перевищують затверджений обсяг видатків для грантів на відповідний бюджетний період, передбачених абзацами четвертим і п'ятим пункту 1 цього Порядку, гранти надаються отримувачам з найбільшою кількістю балів. Решта заявок автоматично розглядається у наступному періоді в межах встановленого кінцевого строку. Повторне оцінювання таких заяв не проводиться, для прийняття рішення про видачу гранту використовуються результати першої оцінки заяви.
{Абзац другий пункту 17 із змінами, внесеними згідно з Постановою КМ № 1157 від 07.11.2023}
18. Відбір заяв проводиться на постійній основі відповідно до переліку заяв, сформованого уповноваженим банком.
Після формування переліку заяв, перевірки ділової репутації та відомостей, зазначених у заяві, уповноважений банк надсилає їх до Державного центру зайнятості в електронній формі для подальшої передачі регіональному центру зайнятості. Регіональний центр зайнятості проводить співбесіду з отримувачем та надсилає її результати до Державного центру зайнятості. Державний центр зайнятості забезпечує прийняття рішень про надання грантів та інформування отримувачів про прийняте рішення відповідно до договорів про взаємодію, зазначених у пункті 6 цього Порядку.
Уповноважений банк засобами програмного забезпечення з використанням інформаційних джерел, що ним використовуються у своїй діяльності, проводить перевірку ділової репутації та відомостей, зазначених у заяві, за критеріями, визначеними Мінекономіки.
Перевірка ділової репутації проводиться за критеріями, визначеними Мінекономіки, зокрема:
корупційні дії;
наявність судових справ, зокрема кримінальних проваджень, в яких отримувач є обвинуваченим, підозрюваним або засудженим;
відкриті виконавчі провадження, в яких отримувач є боржником;
наявність справи про банкрутство;
наявність податкового боргу;
арешт майна;
шахрайство;
санкційні списки.
Перевірка відомостей, зазначених у заяві, проводиться за критеріями, визначеними Мінекономіки.
Заяви, які за результатами перевірки уповноваженим банком ділової репутації та відомостей, зазначених у заяві, набрали 99 та більше балів за сумою критеріїв, визначених Мінекономіки, підлягають подальшому розгляду Державним центром зайнятості.
Регіональним центром зайнятості під час проведення співбесіди з отримувачем виставляються бали відповідно до критеріїв, визначених Мінекономіки, від 0 до 50.
Бали, виставлені регіональним центром зайнятості, додаються до балів, виставлених уповноваженим банком, для визначення підсумкового балу.
До розгляду Державним центром зайнятості для прийняття рішення про надання гранту допускаються отримувачі, які набрали підсумковий бал не менше 130.
Державний центр зайнятості відмовляє отримувачу у наданні гранту з таких підстав:
{Абзац вісімнадцятий пункту 18 із змінами, внесеними згідно з Постановою КМ № 1402 від 29.10.2025}
надання отримувачу іншого гранта, мікрогранта чи іншої фінансової підтримки на створення/розвиток власного бізнесу, що фінансуються за рахунок коштів Українського ветеранського фонду;
{Пункт 18 доповнено новим абзацом згідно з Постановою КМ № 1402 від 29.10.2025}
невідповідність отримувача вимогам пунктів 3 та/або 8 цього Порядку;
набрання за результатами перевірки ділової репутації та відомостей, зазначених у заяві, проведеної уповноваженим банком, 98 та менше балів;
набрання підсумкового балу менше 130;
непрозорі або сумнівні очікувані результати реалізації бізнес-плану;
негативна ділова репутація хоча б за одним із критеріїв перевірки ділової репутації;
подання заяви отримувачем, який вже отримав грант відповідно до цього Порядку;
отримання з відкритих джерел та реєстрів додаткових фактів/інформації щодо негативної ділової репутації отримувача, зокрема фактів приховування інформації;
відмова від співбесіди, зокрема непогодження отримувачем запланованої дати та часу проведення співбесіди протягом двох днів після повідомлення регіональним центром зайнятості про таку дату та час;
відсутність та/або невідповідність у бізнес-плані напрямів витрат, передбачених пунктом 5 цього Порядку, видатків на виплату заробітної плати найманим працівникам та сплату податків і зборів, єдиного внеску на загальнообов'язкове державне соціальне страхування у сумі отриманого гранту;
ненадання доопрацьованого бізнес-плану протягом 15 календарних днів з дня отримання повідомлення регіонального центру зайнятості, надісланого в кабінет отримувача на Порталі Дія;
невідповідність поданих документів вимогам законодавства;
керівник та/або засновник, та/або кінцевий бенефіціарний власник є особою, яка є керівником та/або засновником, та/або кінцевим бенефіціарним власником більше ніж у п'яти платників податків;
неподання доопрацьованого бізнес-плану у визначений цим Порядком строк;
{Пункт 18 доповнено новим абзацом згідно з Постановою КМ № 491 від 26.04.2024}
отримувач не надав підтвердження відсутності судових справ, відкритих виконавчих проваджень, арешту/конфіскації майна (активів), дані щодо яких отримані з автоматизованих систем інформації, та відсутності податкового боргу;
{Пункт 18 доповнено новим абзацом згідно з Постановою КМ № 491 від 26.04.2024; із змінами, внесеними згідно з Постановою КМ № 1043 від 06.09.2024}
надходження від отримувача заяви про відкликання заяви на отримання гранту до ухвалення Державним центром зайнятості рішення про надання/відмову у наданні гранту;
{Пункт 18 доповнено новим абзацом згідно з Постановою КМ № 491 від 26.04.2024}
отримувач отримав мікрогрант відповідно до Порядку надання мікрогрантів на створення або розвиток власного бізнесу, затвердженого постановою Кабінету Міністрів України від 21 червня 2022 р. № 738 “Деякі питання надання грантів бізнесу” (Офіційний вісник України, 2022 р., № 54, ст. 3159);
{Пункт 18 доповнено новим абзацом згідно з Постановою КМ № 491 від 26.04.2024}
отримувач отримав бюджетний грант на цілі, аналогічні цілям, визначеним в абзаці другому пункту 1 цього Порядку, за рахунок коштів Українського молодіжного фонду у порядку, встановленому Кабінетом Міністрів України.
{Пункт 18 доповнено новим абзацом згідно з Постановою КМ № 1401 від 29.10.2025}
У разі відсутності підстав для відмови у наданні гранту Державний центр зайнятості ухвалює рішення, яке оформляється наказом, про надання грантів отримувачам, які набрали найбільшу сукупну кількість балів, у межах наявної граничної суми грантів, визначеної Мінекономіки.
Про прийняте рішення щодо надання або відмови в наданні гранту отримувачам повідомляють регіональні центри зайнятості шляхом надсилання повідомлення в кабінет отримувача на Порталі Дія.
У разі коли отримувач не є фізичною особою - підприємцем, такий отримувач повинен протягом 20 робочих днів з дня отримання рішення про надання гранту зареєструватися як суб'єкт господарювання, укласти договір про надання гранту (далі - договір гранту) за формою, встановленою Мінекономіки, та подати до уповноваженого банку пакет документів для відкриття рахунка.
У разі коли отримувачем є фізична особа - підприємець, такий отримувач повинен протягом 20 робочих днів з дня отримання рішення про надання гранту укласти договір гранту та подати до уповноваженого банку пакет документів для відкриття рахунка.
У випадку порушення через кібератаки роботи та/або доступу до державних сервісів та систем, необхідних для реєстрації фізичною особою - підприємцем, укладення договору гранту, строк виконання отримувачем вимог абзаців тридцять восьмого та тридцять дев'ятого цього пункту продовжується на 10 робочих днів з дня, наступного після відновлення роботи відповідних державних сервісів та систем.
{Пункт 18 доповнено новим абзацом згідно з Постановою КМ № 1401 від 29.10.2025}
Уповноважений банк протягом двох робочих днів повинен відкрити рахунок отримувачу або повідомити отримувачу про відмову в його відкритті.
У разі коли отримувачем не виконані вимоги щодо реєстрації суб'єкта господарювання та/або підписання договору гранту та/або не подано пакет документів для відкриття рахунка в уповноваженому банку у строки, визначені цим пунктом, рішення про надання гранту скасовується Державним центром зайнятості.
Питання щодо скасування рішення про надання гранту може бути переглянуте Державним центром зайнятості за заявою отримувача, поданою у довільній формі, з обґрунтуванням причин недотримання строків, визначених цим пунктом, підтверджених документально, зокрема у разі хвороби, внаслідок дій третіх осіб.
Державний центр зайнятості подає уповноваженому банку інформацію про прийняті рішення.
Інформація щодо отримання гранту отримувачами передається Державним центром зайнятості до Єдиного державного реєстру ветеранів війни. Взаємодія розпорядника та держателя Єдиного державного реєстру ветеранів війни та Державного центру зайнятості здійснюється відповідно до регламенту функціонування Єдиного державного реєстру ветеранів війни, затвердженого Мінветеранів за погодженням з Державним центром зайнятості.
У разі коли за результатом розгляду бізнес-плану є необхідність його доопрацювання отримувачем, регіональний центр зайнятості повертає такий бізнес-план для доопрацювання отримувачу та переносить його розгляд на наступний період у межах встановленого кінцевого строку за результатами доопрацювання. Не є підставою для повернення бізнес-плану наявність орфографічних, синтаксичних, граматичних помилок, що не спотворюють змісту бізнес-плану.
Доопрацьований бізнес-план подається отримувачем протягом 15 календарних днів з дня отримання повідомлення регіонального центру зайнятості, надісланого в кабінет отримувача на Порталі Дія. У разі неподання доопрацьованого бізнес-плану у строки, визначені цим абзацом, Державним центром зайнятості приймається рішення про відмову у наданні гранту.
Доопрацювання бізнес-плану може бути здійснено отримувачем один раз.
19. Для отримання гранту отримувач, який є фізичною особою - підприємцем, укладає з Державним центром зайнятості договір гранту. Договір гранту укладається у відділенні уповноваженого банку у формі заяви про приєднання.
У разі коли отримувач не є фізичною особою - підприємцем, договір гранту з Державним центром зайнятості укладається суб'єктом господарювання, зареєстрованим таким отримувачем.
У разі отримання гранту на умовах співфінансування отримувач самостійно протягом 30 календарних днів після укладення договору гранту здійснює переказ суми коштів своєї частки співфінансування у розмірі, не меншому, ніж визначено абзацом сьомим підпункту 2 пункту 4 цього Порядку, на рахунок отримувача.
У разі наявності суми коштів на рахунку отримувача, визначеної абзацом четвертим цього пункту, уповноважений банк протягом одного робочого дня повідомляє Державному центру зайнятості про необхідність його поповнення коштами гранту відповідно до договорів про взаємодію, зазначених у пункті 6 цього Порядку.
У договорі гранту обов'язково зазначаються цілі використання гранту згідно з пунктом 5 цього Порядку, графік перерахування суми гранту частинами на рахунок отримувача, умови, невиконання або неналежне виконання яких може призвести до повернення отримувачем отриманого гранту. Умови укладеного договору гранту є незмінними в частині виконання обов'язкових вимог, які діяли на момент укладення договору, крім випадків, визначених цим Порядком.
{Абзац п'ятий пункту 19 із змінами, внесеними згідно з Постановою КМ № 1401 від 29.10.2025}
Обов'язковою умовою договору гранту є створення протягом шести місяців з дня зарахування коштів на рахунок отримувача робочих місць залежно від розміру гранту, визначеного пунктом 4 цього Порядку, та працевлаштування на них осіб на повну тривалість робочого дня із встановленням заробітної плати таким особам у розмірі не меншому, ніж встановлений законодавством мінімальний розмір заробітної плати, на строк не менш як 24 місяці протягом 36-місячного періоду або 48 місяців протягом 60-місячного періоду, або 72 місяці протягом 84-місячного періоду залежно від строку реалізації проекту, визначеного згідно з абзацом шостим пункту 1 цього Порядку. Під виконанням обов'язкової умови щодо створення робочих місць у цьому Порядку слід розуміти створення робочих місць понад штатну чисельність працівників на дату подання заяви на отримання гранту або створення робочих місць у зв'язку з утворенням нового суб'єкта господарювання. Отримувачі можуть створити нові посади, необхідні для виробничого процесу, в межах кількості створених робочих місць відповідно до умов пункту 4 цього Порядку. У разі призову отримувача на військову службу під час мобілізації або укладення контракту на проходження військової служби та у разі набуття статусу військовополоненого та/або зниклого безвісти, що підтверджується відповідними документами уповноважених державних органів, на яких покладено обов'язки щодо засвідчення зазначених статусів, та заявою на ім'я керівника регіонального центру зайнятості або керівника Державного центру зайнятості, виконання обов'язкової умови договору гранту тимчасово зупиняється та продовжується після демобілізації отримувача або оновлення інформації щодо статусу осіб з числа військовополонених та/або зниклих безвісти. Отримувач зобов'язаний повідомити про факт своєї демобілізації або зміни статусу осіб з числа військовополонених та/або зниклих безвісти протягом 30 календарних днів з моменту звільнення з військової служби та внесення запису про звільнення до його військово-облікового документа або повернення з полону. У разі коли отримувачем не використано кошти отриманого гранту в повному обсязі, а сума фактично використаного гранту відповідає розміру гранту, визначеному пунктом 4 цього Порядку, отримувач може звернутися до Державного центру зайнятості з метою укладення додатковї угоди до договору про надання гранту в частині внесення змін щодо виконання обов'язкової умови згідно з цим Порядком.
{Абзац шостий пункту 19 в редакції Постанови КМ № 1043 від 06.09.2024; із змінами, внесеними згідно з Постановою КМ № 1482 від 24.12.2024; в редакції Постанови КМ № 1401 від 29.10.2025}
Для виконання обов'язкової умови не може бути працевлаштована особа, яка перебувала у трудових відносинах з отримувачем гранту протягом 180 календарних днів, що передують дню її працевлаштування відповідно до вимог цього Порядку.
Для виконання обов'язкової умови договору щодо працевлаштування міський, районний, міськрайонний центр зайнятості, філія регіонального центру зайнятості за місцем укладення договору гранту інформують отримувача про необхідність укомплектування робочих місць насамперед особами з числа зареєстрованих безробітних.
У разі відсутності у центрі зайнятості зареєстрованих безробітних, які можуть бути працевлаштовані на робочі місця, створені отримувачем, комплектування таких робочих місць здійснюється отримувачем самостійно.
У разі звільнення працівників, працевлаштованих відповідно до абзацу четвертого цього пункту, до закінчення дворічного строку з дня працевлаштування на їх робочі місця працевлаштовуються інші особи.
Отримувач протягом п'яти календарних днів після звільнення працівника, працевлаштованого на умовах цього Порядку, зобов'язаний повідомити відповідному центру зайнятості про комплектування ним робочого місця особами з числа зареєстрованих безробітних.
У разі відсутності у центрі зайнятості зареєстрованих безробітних, які можуть бути працевлаштовані на умовах цього Порядку, протягом п'яти днів з дня отримання повідомлення комплектування таких робочих місць здійснюється отримувачем самостійно протягом двох тижнів.
У разі нездійснення переказу отримувачем своєї частки співфінансування відповідно до абзацу третього цього пункту рішення про надання гранту скасовується.
У разі невиконання обов'язкової умови договору гранту щодо створення отримувачем нових робочих місць протягом шести місяців з дня зарахування коштів на його рахунок та непрацевлаштування на них осіб відповідно до умов цього Порядку сума гранту протягом одного місяця після закінчення такого строку повертається отримувачем у повному обсязі на рахунок, з якого здійснюється перерахування гранту.
{Абзац чотирнадцятий пункту 19 із змінами, внесеними згідно з Постановою КМ № 1043 від 06.09.2024}
У разі невиконання обов'язкової умови договору гранту щодо працевлаштування осіб на створені згідно з умовами цього Порядку та договору гранту робочі місця на строк не менш як 24 місяці протягом 36-місячного періоду або 48 місяців протягом 60-місячного періоду, або 72 місяці протягом 84-місячного періоду залежно від строку реалізації проекту, визначеного згідно з абзацом шостим пункту 1 цього Порядку, отримувач зобов'язаний повернути різницю між сумою отриманого гранту та фактично сплаченими податками і зборами, єдиним внеском на загальнообов'язкове державне соціальне страхування за працівників, працевлаштованих на умовах цього Порядку.
{Абзац п'ятнадцятий пункту 19 із змінами, внесеними згідно з Постановами КМ № 1043 від 06.09.2024, № 1482 від 24.12.2024}
У разі розірвання договору гранту до завершення трирічного або п'ятирічного, або семирічного періоду залежно від строку реалізації проекту, визначеного згідно з абзацом шостим пункту 1 цього Порядку, з дня зарахування коштів на рахунок отримувача такий отримувач зобов'язаний протягом одного місяця з дня подання заяви про розірвання договору гранту повернути різницю між сумою отриманого гранту та фактично сплаченими на дату розірвання договору гранту податками і зборами, єдиним внеском на загальнообов'язкове державне соціальне страхування, сплаченим за працевлаштованих згідно з цим Порядком працівників та/або за себе для отримувачів, зареєстрованих у встановленому законодавством порядку як фізичні особи - підприємці.
{Абзац шістнадцятий пункту 19 із змінами, внесеними згідно з Постановами КМ № 1043 від 06.09.2024, № 1482 від 24.12.2024, № 1401 від 29.10.2025}
У разі коли отримувачем протягом визначеного згідно з абзацом шостим пункту 1 цього Порядку строку реалізації проекту сплачено податки та збори, єдиний внесок на загальнообов'язкове державне соціальне страхування за працівників, працевлаштованих згідно з цим Порядком, та/або за себе для отримувачів, зареєстрованих у встановленому законодавством порядку як фізичні особи - підприємці, в сумі, що є меншою, ніж отриманий грант, різниця між сумою гранту і сплаченими податками та зборами, єдиним внеском на загальнообов'язкове державне соціальне страхування за працевлаштованих згідно з цим Порядком працівників та/або за себе для отримувачів, зареєстрованих у встановленому законодавством порядку як фізичні особи - підприємці, повертається отримувачем не пізніше останнього робочого дня наступного місяця, в якому закінчується строк реалізації проекту.
{Пункт 19 доповнено новим абзацом згідно з Постановою КМ № 1482 від 24.12.2024; в редакції Постанови КМ № 1401 від 29.10.2025}
Відповідні рішення про повернення гранту приймаються регіональними центрами зайнятості.
У разі документального підтвердження уповноваженими державними органами руйнації, повної втрати майна, придбаного отримувачем за кошти гранту, що унеможливлює його подальше використання внаслідок збройної агресії Російської Федерації, сума гранту не підлягає поверненню. У такому разі отримувач може подати заяву на отримання гранту повторно.
Для цілей цього Порядку:
{Абзац двадцятий пункту 19 в редакції Постанови КМ № 855 від 15.07.2025}
до фактично сплачених податків і зборів належать податок на прибуток підприємств, екологічний податок, рентна плата, єдиний податок, податок на доходи фізичних осіб, сплачений з доходу, отриманого від провадження господарської діяльності такої фізичної особи, військовий збір та податок на доходи фізичних осіб, сплачений за працевлаштованих згідно з цим Порядком працівників;
{Абзац двадцять перший пункту 19 в редакції Постанови КМ № 855 від 15.07.2025}
до фактично сплаченого єдиного внеску на загальнообов'язкове державне соціальне страхування належить єдиний внесок, сплачений за працевлаштованих згідно з цим Порядком працівників та/або за себе для отримувачів, зареєстрованих у встановленому законодавством порядку як фізичні особи - підприємці.
{Абзац двадцять другий пункту 19 в редакції Постанови КМ № 855 від 15.07.2025}
Отримувач здійснює повернення гранту уповноваженому банку не пізніше останнього робочого дня місяця, що настає за місяцем, в якому виявлено невиконання обов'язкової умови договору гранту, на спеціальний рахунок, відкритий в уповноваженому банку, з якого здійснювалося перерахування гранту.
Уповноважений банк протягом п'яти робочих днів повертає зазначений грант на рахунок:
Фонду - для грантів, наданих за рахунок джерел, передбачених абзацом четвертим пункту 1 цього Порядку;
Мінекономіки - для грантів, наданих за рахунок джерел, передбачених абзацом п'ятим пункту 1 цього Порядку.
Неповернутий отримувачем грант стягується з нього відповідно до вимог законодавства.
У разі неможливості повернення коштів гранту в установлені строки отримувач має право звернутися до Державного центру зайнятості із заявою щодо встановлення нового строку повернення коштів гранту. Державний центр зайнятості за результатами розгляду заяви має право укласти з отримувачем відповідний договір, який передбачає повернення коштів гранту в інший строк. При цьому до моменту укладення такого договору отримувач повинен повернути не менше 20 відсотків суми отриманого гранту.
{Абзац двадцять восьмий пункту 19 із змінами, внесеними згідно з Постановою КМ № 855 від 15.07.2025; в редакції Постанови КМ № 1401 від 29.10.2025}
Новий строк повернення коштів гранту встановлюється залежно від частки коштів, що підлягає поверненню:
{Абзац двадцять дев'ятий пункту 19 в редакції Постанови КМ № 1401 від 29.10.2025}
до 25 відсотків - строк до одного місяця;
{Абзац тридцятий пункту 19 в редакції Постанови КМ № 1401 від 29.10.2025}
понад 25 відсотків, але не більше 50 відсотків включно - строк до п'яти місяців;
{Абзац тридцять перший пункту 19 в редакції Постанови КМ № 1401 від 29.10.2025}
понад 50 відсотків, але не більше 80 відсотків включно - строк до 12 місяців.
{Абзац тридцять другий пункту 19 в редакції Постанови КМ № 1401 від 29.10.2025}
У разі коли надання гранту здійснено за рахунок джерел, передбачених абзацом п'ятим пункту 1 цього Порядку, укладення договору про встановлення нового строку повернення коштів здійснюється Державним центром зайнятості за погодженням з Мінекономіки.
{Абзац тридцять третій пункту 19 в редакції Постанови КМ № 1401 від 29.10.2025}
У разі неповідомлення отримувачем у строк, передбачений абзацом шостим цього пункту, про факт звільнення з військової служби сума залишку, що підлягає поверненню, вважається заборгованістю, строк сплати якої настав, і стягується в установленому законодавством порядку.
{Пункт 19 доповнено новим абзацом згідно з Постановою КМ № 1401 від 29.10.2025}
У разі смерті отримувача, що підтверджується свідоцтвом про смерть, виданим органами державної реєстрації актів цивільного стану (або його нотаріально засвідченою копією), кошти гранту вважаються такими, що не підлягають поверненню.
{Пункт 19 доповнено новим абзацом згідно з Постановою КМ № 1401 від 29.10.2025}
У разі реорганізації (злиття, приєднання, перетворення) суб'єкта господарювання, утвореного отримувачем, усі права та обов'язки, що виникають згідно з цим Порядком та договором гранту, переходять до його правонаступника.
У разі поділу або ліквідації суб'єкта господарювання, утвореного отримувачем, повернення гранту здійснюється у межах та відповідно до законодавства.
Отримувач зобов'язаний письмово попередити центр зайнятості за місцем укладення договору гранту про намір реорганізації, ліквідації суб'єкта господарювання, утвореного ним.
{Абзац тридцять восьмий пункту 19 із змінами, внесеними згідно з Постановою КМ № 1401 від 29.10.2025}
{Пункт 19 в редакції Постанови КМ № 491 від 26.04.2024}
20. Державний центр зайнятості через регіональні, міські, районні, міськрайонні центри зайнятості, філії регіональних центрів зайнятості (далі - центр зайнятості) здійснює моніторинг та контроль за виконанням умов договору гранту, зокрема шляхом періодичних виїзних оглядів місця провадження господарської діяльності отримувача, не рідше ніж один раз на шість місяців протягом трьох або п'яти, або семи років залежно від строку реалізації проекту, визначеного згідно з абзацом шостим пункту 1 цього Порядку, з дня зарахування коштів на рахунок отримувача.
{Абзац перший пункту 20 із змінами, внесеними згідно з Постановами КМ № 1043 від 06.09.2024, № 1482 від 24.12.2024}
Для здійснення моніторингу та контролю за додержанням умов договору гранту отримувачем центр зайнятості може залучати відповідні центральні та/або місцеві органи виконавчої влади.
У разі неможливості встановлення факту цільового використання гранту чи його частини або встановлення факту нецільового використання гранту чи його частини під час здійснення центром зайнятості моніторингу та контролю за додержанням умов договору гранту отримувач зобов'язаний протягом одного місяця повернути грант або його частину в сумі, що дорівнює сумі коштів гранту, використаної не за цільовим призначенням, на спеціальний рахунок, відкритий в уповноваженому банку, з якого здійснювалося перерахування гранту.
У разі встановлення під час моніторингу та контролю за додержанням умов договору гранту факту відсутності меблів, обладнання, транспортних засобів, придбаних отримувачем за кошти гранту, які не підлягають відчуженню відповідно до абзацу другого пункту 5 цього Порядку, отримувач повертає вартість таких меблів, обладнання, транспортних засобів тощо.
Отримувач зобов'язується письмово повідомити центру зайнятості за місцем укладення договору гранту про зміну місцезнаходження, місце провадження господарської діяльності та переміщення обладнання, придбаного за кошти гранту, протягом 10 робочих днів від моменту проведення відповідних змін.
{Пункт 20 доповнено новим абзацом згідно з Постановою КМ № 1401 від 29.10.2025}
Рішення про повернення гранту приймаються регіональними центрами зайнятості.
Не вважається нецільовим використанням коштів гранту: зміна моделі, марки, кількості, вартості предметів закупівлі, якщо такі предмети закупівлі за своїм функціональним призначенням є аналогічними зазначеним у бізнес-плані та відповідають напрямам витрат, визначеним пунктом 5 цього Порядку, і якщо зміна здійснена в межах суми наданого гранту.
Уповноважений банк протягом п'яти робочих днів повертає зазначений грант на рахунок:
Фонду - для грантів, наданих за рахунок джерел, передбачених абзацом четвертим пункту 1 цього Порядку;
Мінекономіки - для грантів, наданих за рахунок джерел, передбачених абзацом п'ятим пункту 1 цього Порядку.
Неповернутий отримувачем грант стягується з нього відповідно до вимог законодавства.
У разі несвоєчасного та/або не в повному обсязі виконання пункту 19 цього Порядку і цього пункту сума гранту, який отримувач зобов'язаний повернути за рішенням центру зайнятості, вважається заборгованістю, стягнення якої здійснюється у судовому порядку.
{Абзац пункту 19 виключено на підставі Постанови КМ № 855 від 15.07.2025}
{Абзац пункту 19 виключено на підставі Постанови КМ № 855 від 15.07.2025}
{Абзац пункту 19 виключено на підставі Постанови КМ № 855 від 15.07.2025}
Державний центр зайнятості подає щокварталу до 20 числа наступного місяця Мінекономіки звіт про виконання отримувачами умов договору гранту, який містить інформацію про кількість отримувачів, суми наданих відповідно до цього Порядку грантів, кількість найманих працівників, а також суми сплачених податків і зборів, єдиного внеску на загальнообов'язкове державне соціальне страхування отримувачами, яким надано гранти.
Для виконання умов цього Порядку інформація подається:
про суми сплачених податків і зборів, єдиного внеску на загальнообов'язкове державне соціальне страхування отримувачами - ДПС за запитом Державного центру зайнятості. Форма подання такої інформації встановлюється Державним центром зайнятості разом з ДПС;
про працевлаштування осіб на нові робочі місця, суми єдиного внеску на загальнообов'язкове державне соціальне страхування, сплаченого за працевлаштованих на визначених цим Порядком умовах працівників подається Пенсійним фондом України. Тип та структура електронних даних, що передаються та приймаються, процедури взаємодії між інформаційними системами та зміни до них, форма журналів обліку запитів та відповідей визначаються Державним центром зайнятості та Пенсійним фондом України шляхом прийняття спільних рішень, які оформляються окремими протоколами, підготовленими на підставі цього Порядку;
про день зарахування коштів на рахунок отримувача - уповноваженим банком відповідно до договорів про взаємодію, зазначених у пункті 6 цього Порядку.
У разі коли за результатами обміну інформацією між Державною службою зайнятості, Пенсійним фондом України та ДПС відсутня інформація в частині сплати отримувачем податків, єдиного внеску на загальнообов'язкове державне соціальне страхування, отримувач подає Державному центру зайнятості витяг з інформаційної системи органів ДПС або документальне підтвердження щодо стану розрахунків з бюджетом та цільовими фондами (зокрема, щодо сплати податку на доходи фізичних осіб та єдиного внеску за працевлаштованих осіб відповідно до умов цього Порядку).
{Пункт 20 в редакції Постанови КМ № 491 від 26.04.2024}
21. Центр зайнятості надає інформаційну підтримку з питань провадження господарської діяльності та здійснює супроводження отримувачів, які отримали грант, шляхом проведення регулярного навчання, організації груп взаємної підтримки для отримувачів тощо. Для організації навчання отримувачів центр зайнятості залучає представників Держмитслужби, ДПС, Держпраці, міжнародні організації тощо для надання відповідних консультацій.
22. У разі невикористання отримувачем протягом шести місяців з дня зарахування на рахунок отримувача в уповноваженому банку коштів або використання гранту не в повному обсязі протягом зазначеного періоду невикористані кошти протягом трьох робочих днів після завершення цього строку повертаються уповноваженим банком на рахунок:
Фонду - для грантів, наданих за рахунок джерел, передбачених абзацом четвертим пункту 1 цього Порядку;
Мінекономіки - для грантів, наданих за рахунок джерел, передбачених абзацом п'ятим пункту 1 цього Порядку.
Неповернуті отримувачем кошти стягуються з нього відповідно до вимог законодавства.
Невикористаний залишок коштів на рахунку уповноваженого банку, передбачений для надання грантів, повертається на рахунок Фонду відповідно до абзацу другого цього пункту або на рахунок Мінекономіки відповідно до абзацу третього цього пункту.
Залишок коштів на рахунку уповноваженого банку, незарахованих на рахунок отримувача у зв'язку із закриттям рахунка та/або розірванням договору гранту, повертається на рахунок Фонду відповідно до абзацу другого цього пункту або на рахунок Мінекономіки відповідно до абзацу третього цього пункту у строки, визначені договорами взаємодії, зазначеними у пункті 6 цього Порядку.
У разі невикористання або використання не в повному обсязі отримувачем гранту у строки, визначені цим пунктом, у зв'язку з його призовом на військову службу під час мобілізації або укладенням контракту на проходження військової служби, що підтверджується відповідними документами та заявою на ім'я керівника регіонального центру зайнятості, такий отримувач може звернутися протягом одного місяця після демобілізації до Державного центру зайнятості для отримання невикористаної суми гранту за умови надання передбачених цим Порядком грантів.
Залишок коштів на рахунку Мінекономіки на кінець бюджетного періоду зберігається Казначейством на рахунку спеціального фонду державного бюджету для покриття відповідних витрат у наступному бюджетному періоді з урахуванням їх цільового призначення.
{Пункт 22 в редакції Постанов КМ № 491 від 26.04.2024, № 1401 від 29.10.2025}
23. Для оплати витрат на цілі, визначені пунктом 5 цього Порядку та встановлені в договорі гранту, отримувач подає уповноваженому банку рахунок-фактуру (рахунок, квитанцію, накладну тощо) або договір, укладений між отримувачем і постачальником (лізингодавцем, продавцем) обладнання, сировини та матеріалів тощо.
Оплата витрат здійснюється уповноваженим банком на цілі, визначені пунктом 5 цього Порядку та встановлені в договорі гранту, на підставі документів, зазначених в абзаці першому цього пункту.
У разі надходження до Державного центру зайнятості від уповноваженого банку інформації про подані отримувачем документи на оплату витрат на цілі, які не відповідають пункту 5 цього Порядку та суті бізнесу, Державний центр зайнятості має право скасувати рішення про надання гранту. На підставі рішення Державного центру зайнятості уповноважений банк протягом трьох операційних днів повертає кошти гранту на рахунок, з якого здійснювалося перерахування гранту.
До бізнес-плану, який є невід'ємним додатком до договору гранту, в межах наданої суми гранту отримувачем можуть бути внесені зміни після їх затвердження рішенням Державного центру зайнятості.
У разі збільшення вартості предмета договору з постачальником (продавцем) може бути проведена доплата суми коштів у межах граничного розміру гранту отримувача згідно з рішенням про надання гранту. У такому разі отримувач вносить відповідні зміни до бізнес-плану, надсилає його на погодження уповноваженому банку та відповідному регіональному центру зайнятості.
Для зміни цільового призначення гранту отримувач подає відповідну заяву регіональному центру зайнятості або через кабінет отримувача на Порталі Дія (за наявності технічної можливості) у формі, придатній для сприйняття її змісту, яка повинна містити обґрунтування зміни цільового призначення коштів гранту.
Формування заяви про зміну цільового призначення гранту закінчується накладенням електронного підпису, що базується на кваліфікованому сертифікаті електронного підпису.
Невід'ємним додатком до заяви про зміну цільового призначення гранту є бізнес-план з урахуванням змін цільового призначення.
{Абзац восьмий пункту 23 із змінами, внесеними згідно з Постановою КМ № 1527 від 26.11.2025}
Заяви про зміну цільового призначення гранту, подані без бізнес-плану, не розглядаються.
Заява про зміну цільового призначення гранту та бізнес-план з урахуванням цієї зміни розглядаються регіональним центром зайнятості та в разі відповідності напрямам витрат, передбаченим пунктом 5 цього Порядку, надсилаються на розгляд Державного центру зайнятості. Регіональний центр зайнятості інформує уповноважений банк про передачу заяви отримувача про зміну цільового призначення на розгляд Державного центру зайнятості. Уповноважений банк на підставі інформації регіонального центру зайнятості тимчасово припиняє фінансування за напрямами, які підлягають зміні.
Рішення про зміну або відмову у зміні цільового призначення гранту приймаються Державним центром зайнятості, про що інформується регіональний центр зайнятості та уповноважений банк для відновлення фінансування.
Про відповідні рішення Державного центру зайнятості щодо зміни або відмови у зміні цільового призначення гранту отримувачу повідомляють регіональні центри зайнятості шляхом надсилання повідомлення в кабінет отримувача на Порталі Дія або на адресу електронної пошти.
Державний центр зайнятості повідомляє уповноваженому банку протягом п'яти робочих днів з моменту прийняття позитивного рішення про зміни цільового призначення гранту.
Оплата витрат може бути проведена кільком постачальникам (продавцям) у межах граничного розміру гранту.
{Пункт 23 в редакції Постанови КМ № 491 від 26.04.2024}
24. Надання гранту отримувачу може здійснюватися разом з державною підтримкою, що надається відповідно до Порядку надання фінансової державної підтримки суб'єктам підприємництва, затвердженого постановою Кабінету Міністрів України від 24 січня 2020 р. № 28 “Про надання фінансової державної підтримки” (Офіційний вісник України, 2020 р., № 12, ст. 489; 2021 р., № 11, ст. 468; 2023 р., № 33, ст. 1763).
{Пункт 24 в редакції Постанов КМ № 855 від 15.07.2025, № 1402 від 29.10.2025}
25. Ведення бухгалтерського обліку, відкриття і закриття рахунків, реєстрація, облік бюджетних зобов'язань в органах Казначейства, а також операції, пов'язані з використанням бюджетних коштів, здійснюються в установленому законодавством порядку.
{Пункт 25 в редакції Постанови КМ № 855 від 15.07.2025}
251. Операції з перерахування та використання коштів, що надходять на рахунок Мінекономіки “Фонд підтримки малого та середнього бізнесу”, відкритий у Національному банку, відображення таких операцій у бухгалтерському обліку про виконання державного бюджету та складання звітності про надходження і використання коштів здійснюються відповідно до Положення про особливості казначейського обслуговування коштів, отриманих головними розпорядниками коштів державного бюджету на рахунки, відкриті в Національному банку України, затвердженого Мінфіном.
{Порядок доповнено пунктом 251 згідно з Постановою КМ № 1103 від 20.10.2023}
26. Погашення бюджетної кредиторської заборгованості, зареєстрованої в органах Казначейства, здійснюється у порядку, встановленому законодавством.
27. Мінекономіки після закінчення бюджетного періоду подає Мінфіну інформацію про стан виконання результативних показників з результатами аналізу, поясненнями, висновками щодо їх виконання у визначені законодавством строки.
28. Складення та подання фінансової і бюджетної звітності про використання бюджетних коштів, а також контроль за їх цільовим та ефективним витрачанням здійснюються в установленому законодавством порядку.
{Постанову доповнено Порядком згідно з Постановою КМ № 286 від 30.03.2023}
ЗАТВЕРДЖЕНО
постановою Кабінету Міністрів України
від 21 червня 2022 р. № 738
ПОРЯДОК
надання грантів для будівництва овочесховищ/фруктосховищ
1. Цей Порядок визначає механізм використання коштів, передбачених у загальному фонді державного бюджету за бюджетною програмою “Надання грантів для створення або розвитку бізнесу”, для надання безповоротної державної допомоги у формі грантів для будівництва овочесховищ/фруктосховищ (далі - гранти).
2. Головним розпорядником бюджетних коштів та відповідальним виконавцем бюджетної програми, передбаченої пунктом 1 цього Порядку, є Мінекономіки.
3. Отримувачами грантів (далі - отримувачі) мають право бути суб'єкти господарювання - юридичні особи (крім юридичних осіб комунальної форми власності та суб'єктів господарювання державного сектору економіки), кінцевими бенефіціарними власниками яких є громадяни України, які зареєстровані в інформаційно-комунікаційній системі “Державний аграрний реєстр” (далі - Державний аграрний реєстр), які мають право власності та/або користування на земельні ділянки на строк не менше семи років на дату подання заяви про отримання гранту (далі - заява), на яких планується будівництво нових овочесховищ/фруктосховищ та відомості про які внесені до Державного реєстру речових прав на нерухоме майно та їх обтяжень та/або Державного земельного кадастру, а також:
які станом на дату подання заяви фактично не перебувають та не провадять господарську діяльність на тимчасово окупованих Російською Федерацією територіях України, включених до переліку територій, на яких ведуться (велися) бойові дії або тимчасово окупованих Російською Федерацією, затвердженого Мінрозвитку, для яких не визначена дата завершення тимчасової окупації;
які не провадять господарську діяльність на території Російської Федерації та Республіки Білорусь;
які не віднесені до юридичних або фізичних осіб, до яких застосовуються спеціальні економічні та інші обмежувальні заходи (санкції) відповідними рішеннями Ради національної безпеки і оборони України, введеними в дію указами Президента України щодо застосування персональних (спеціальних) економічних та інших обмежувальних заходів (санкцій) відповідно до Закону України “Про санкції”;
які не є кредитними, страховими організаціями, інвестиційними фондами, недержавними пенсійними фондами, професійними учасниками ринку цінних паперів, ломбардами;
які не здійснюють виробництво та/або реалізацію зброї, алкогольних напоїв (крім виробництва (без додавання спирту) та/або реалізації вин виноградних, зокрема ігристих, газованих, вин плодово-ягідних, напоїв медових), тютюнових виробів, обмін валюти;
щодо яких відсутня ухвала суду про відкриття провадження у справі про банкрутство та/або які не перебувають на стадії ліквідації;
щодо яких відсутнє рішення суду, яке набрало законної сили, про притягнення до кримінальної відповідальності за корупційне правопорушення;
які не мають заборгованості перед бюджетом, що перевіряється системно важливим уповноваженим банком (далі - уповноважений банк) перед підписанням у відділенні уповноваженого банку договору про приєднання відповідно до пункту 12 цього Порядку;
щодо яких відсутні кримінальні провадження, в яких отримувач виступає обвинуваченим або підозрюваним.
У разі отримання уповноваженим банком інформації про наявність кримінального провадження, в якому суб'єкт господарювання, який подав заяву на отримання гранту (далі - заявник), керівник та/або засновник, та/або кінцевий бенефіціарний власник юридичної особи - заявника, є обвинуваченим або підозрюваним, заявник має право надати зазначеному банку повний витяг з інформаційно-аналітичної системи “Облік відомостей про притягнення особи до кримінальної відповідальності та наявності судимості” про непритягнення таких осіб до кримінальної відповідальності, відсутність у них не знятої чи не погашеної в установленому порядку судимості.
4. Гранти надаються на нове будівництво овочесховищ/фруктосховищ на земельних ділянках, будівельні роботи на яких не розпочаті на дату подання заяви, потужністю/місткістю від 3000 тонн для одночасного зберігання овочів/фруктів відповідно до проектної документації проекту будівництва овочесховища/фруктосховища з кількістю створених нових робочих місць не менше 12 постійно працюючих працівників для овочесховищ/фруктосховищ потужністю/місткістю від 3000 до 6000 тонн та не менше 16 постійно працюючих працівників для овочесховищ/ фруктосховищ потужністю/місткістю понад 6000 тонн для одночасного зберігання овочів/фруктів, придбання засобів виробництва (технологічного обладнання), покриття витрат на їх доставку, будівельні роботи та прийняття в експлуатацію овочесховища/фруктосховища з урахуванням максимального розміру гранту, визначеного відповідно до пункту 5 цього Порядку (далі - нове будівництво).
Отримувач зобов'язується створити робочі місця та працевлаштувати на них осіб на повну тривалість робочого дня із встановленням заробітної плати таким особам у розмірі не менше ніж встановлений законодавством мінімальний розмір заробітної плати, що підтверджується сплатою єдиного внеску на загальнообов'язкове державне соціальне страхування за заробітною платою, нарахованою особам, з якими трудові договори укладено протягом відповідного строку, у розмірі не меншому, ніж розмір єдиного внеску на загальнообов'язкове державне соціальне страхування, розрахований з мінімальної заробітної плати.
5. Гранти надаються на нове будівництво у розмірі не більше 20 млн. гривень за умови фінансування за рахунок коштів отримувача (власних та/або кредитних) різниці між вартістю проекту нового будівництва, зазначеною у заяві, та обсягом гранту.
Гранти надаються за умови співфінансування отримувачем у такому співвідношенні:
до 30 відсотків вартості проекту нового будівництва, зазначеної у заяві, - за рахунок грантів та не менше 70 відсотків - за рахунок коштів отримувача (власних або кредитних), крім грантів, визначених абзацами четвертим - шостим цього пункту;
до 50 відсотків вартості проекту нового будівництва, зазначеної у заяві, - за рахунок грантів та не менше 50 відсотків вартості - за рахунок коштів отримувача (власних або кредитних), що є суб'єктом господарювання, який на дату подання заяви відповідає одній з таких вимог:
- зареєстрований та провадить господарську діяльність на територіях можливих бойових дій або територіях активних бойових дій, або територіях активних бойових дій, на яких функціонують державні електронні інформаційні ресурси, для яких не визначена дата припинення можливості бойових дій або дата завершення бойових дій, включених до переліку територій, на яких ведуться (велися) бойові дії або тимчасово окупованих Російською Федерацією, затвердженого Мінрозвитку;
- має право власності та/або користування земельними ділянками, 80 та більше відсотків яких розміщено на тимчасово окупованих територіях.
Отримувач може отримати грант виключно для будівництва одного овочесховища/фруктосховища відповідно до проектної документації, що передбачає завершення об'єкта будівництва в межах однієї черги будівництва (без розподілу на пускові комплекси).
Гранти надаються отримувачу в межах потужності/місткості для одночасного зберігання овочів/фруктів, визначеної пунктом 4 цього Порядку.
6. Надання гранту отримувачу може здійснюватися у поєднанні з наданням державної підтримки, передбаченої Порядком надання фінансової державної підтримки суб'єктам підприємництва, затвердженим постановою Кабінету Міністрів України від 24 січня 2020 р. № 28 “Про надання фінансової державної підтримки” (Офіційний вісник України, 2020 р., № 12, ст. 489; 2021 р., № 11, ст. 468; 2023 р., № 33, ст. 1763).
7. Надання грантів отримувачам здійснюється Мінекономіки через уповноважені банки, перелік яких затверджений Національним банком, відповідно до договору про співробітництво між Мінекономіки та уповноваженим банком (далі - договір про співробітництво).
Для виплати грантів отримувачам Мінекономіки відкриває в Казначействі реєстраційний рахунок загального фонду державного бюджету (далі - рахунок).
8. Для отримання гранту отримувач подає заяву, яка формується ним особисто засобами Єдиного державного вебпорталу електронних послуг (далі - Портал Дія) після проходження ним ідентифікації та автентифікації з використанням інтегрованої системи електронної ідентифікації, електронного підпису, що базується на кваліфікованому сертифікаті електронного підпису, та/або інших засобів ідентифікації, які дають змогу однозначно встановити особу заявника.
Заява формується засобами Порталу Дія в довільній формі, придатній для сприйняття її змісту, відповідно до відомостей, передбачених у додатку. У заяві обов'язково зазначається уповноважений банк на вибір отримувача. До заяви обов'язково додається у форматі PDF:
проектна документація на нове будівництво, що включає топографічний план, розроблений у встановленому порядку, та кошторисну частину;
чинне повідомлення про початок виконання будівельних робіт або чинний дозвіл на виконання будівельних робіт;
звіт про результати експертизи проектної документації на будівництво об'єкта (щодо комплексної експертизи проектної документації).
Залишаються без розгляду заяви:
подані без проектної документації на нове будівництво, що включає топографічний план, розроблений у встановленому порядку, кошторисну частину та звіт про результати експертизи проектної документації на будівництво об'єкта (щодо комплексної експертизи проектної документації), а також чинного повідомлення про початок виконання будівельних робіт або чинного дозволу на виконання будівельних робіт у порядку, передбаченому абзацом третім або четвертим пункту 9 цього Порядку;
в яких зазначена сума запиту гранту перевищує суму, передбачену пунктом 5 цього Порядку;
які не містять відомостей щодо зобов'язання створити певну кількість нових робочих місць відповідно до вимог, передбачених пунктом 4 цього Порядку;
з розробленим на дату подання заяви проектом нового будівництва на тимчасово окупованих Російською Федерацією територіях України, які включені до переліку територій, тимчасово окупованих Російською Федерацією, затвердженого Мінрозвитку, для яких не визначена дата завершення бойових дій або тимчасової окупації;
з порушенням відсоткового співвідношення розміру гранту до розміру вартості проекту нового будівництва, визначеного відповідно до абзаців першого - четвертого пункту 5 цього Порядку;
у разі відсутності чинного повідомлення про початок виконання будівельних робіт або чинного дозволу на виконання будівельних робіт;
у разі неможливості підтвердження права власності на земельні ділянки та/або користування земельними ділянками відповідно до вимог, визначених абзацом першим пункту 3 цього Порядку, інформацію про які відображено в Державному аграрному реєстрі;
у випадку, передбаченому абзацом другим пункту 13 цього Порядку.
9. Відомості, необхідні для формування заяви, можуть бути отримані шляхом електронної інформаційної взаємодії з іншими електронними інформаційними ресурсами, інформаційно-комунікаційними системами та публічними електронними реєстрами органів державної влади засобами системи електронної взаємодії державних електронних інформаційних ресурсів “Трембіта”.
У разі відсутності технічної можливості передачі даних засобами системи електронної взаємодії державних електронних інформаційних ресурсів “Трембіта” електронна інформаційна взаємодія суб'єктів електронної взаємодії може здійснюватися з використанням інших інформаційно-комунікаційних систем з дотриманням вимог щодо захисту інформації відповідно до статті 8 Закону України “Про захист інформації в інформаційно-комунікаційних системах”.
Під час формування заяви засобами Порталу Дія з Єдиного державного реєстру юридичних осіб, фізичних осіб - підприємців та громадських формувань отримуються/підтверджуються відомості про суб'єкта господарювання, з Державного аграрного реєстру - відомості про реєстрацію такого суб'єкта господарювання в Державному аграрному реєстрі, з Єдиної державної електронної системи у сфері будівництва - проектна документація на нове будівництво, що включає топографічний план, розроблений у встановленому порядку, та кошторисну частину, звіт про результати експертизи проектної документації на будівництво об'єкта (щодо комплексної експертизи проектної документації), та чинне повідомлення про початок виконання будівельних робіт або чинний дозвіл на виконання будівельних робіт.
У випадку відсутності технічної можливості отримання в порядку електронної інформаційної взаємодії з Єдиної державної електронної системи у сфері будівництва документів, визначених абзацом третім цього пункту, подається їх сканована копія/паперова копія електронного документа у форматі PDF.
Відповідальність за недостовірність відомостей, що містяться в заяві та проекті нового будівництва з топографічним планом земельних ділянок, на яких планується нове будівництво, та кошторисній документації, несе отримувач.
Уповноважений банк перевіряє дотримання вимог до отримувачів, визначених у пунктах 3 і 5 цього Порядку, проводить оцінку кредитоспроможності отримувачів відповідно до власних правил та процедур і вносить заяву такого отримувача до реєстру поданих заяв.
Уповноважений банк протягом семи робочих днів з дня надходження заяви від отримувача подає до Мінекономіки перевірену заяву. У разі фіксації факту невідповідності отримувача вимогам цього Порядку Мінекономіки інформує отримувача про це протягом п'яти робочих днів засобами Порталу Дія.
Уповноважений банк забезпечує ведення реєстру поданих заяв, а також його зберігання в електронній базі даних протягом трьох років з дня закінчення прийому заяв.
10. Після формування заяви засобами Порталу Дія та накладення електронного підпису чи печатки, що базуються на кваліфікованому сертифікаті електронного підпису чи печатки отримувача, заява блокується для редагування та разом із документами, передбаченими абзацами третім - п'ятим пункту 8 цього Порядку, що додаються до заяви, передається до Мінекономіки та у формі переліку відомостей до уповноваженого банку відповідно до договору про інформаційну взаємодію, укладеного між Мінцифри, технічним адміністратором Порталу Дія, Мінекономіки та уповноваженим банком, яким регулюються питання щодо механізму та каналів інформаційного обміну.
11. Рішення про залишення заяви без розгляду, надання або відмову в наданні гранту приймається Мінекономіки у визначеному ним порядку протягом 20 робочих днів з дати надходження від уповноваженого банку поданих та перевірених заяв.
Рішення про надання або відмову в наданні гранту оформлюється наказом Мінекономіки.
Рішення про залишення заяви без розгляду оформлюється листом Мінекономіки.
Для надання грантів Мінекономіки утворює робочу групу з перевірки проектів нового будівництва, що надійшли від отримувачів, яка є постійно діючим консультативно-дорадчим органом, затверджує її склад, порядок прийняття рішення Мінекономіки про надання грантів, форму відповідності критеріїв для нового будівництва овочесховищ/фруктосховищ, вимоги до критеріїв для нового будівництва овочесховищ/фруктосховищ, форму договору про надання гранту, форму інформації щодо переліку отримувачів, що формуються відповідно до цього Порядку.
Мінекономіки приймає рішення про відмову у наданні гранту у разі невідповідності заяви встановленим критеріям для нового будівництва, визначеним Мінекономіки.
Мінекономіки повідомляє отримувачу про прийняте рішення щодо залишення заяви без розгляду, надання або відмови в наданні грантів засобами Порталу Дія.
Про прийняте рішення щодо залишення заяви без розгляду, надання або відмови в наданні грантів Мінекономіки повідомляє уповноваженому банку відповідно до договору інформаційної взаємодії.
Мінекономіки додатково інформує структурні підрозділи обласних держадміністрацій (військових адміністрацій), які забезпечують виконання функцій у сфері агропромислового розвитку за місцем розташування об'єкта нового будівництва (далі - структурні підрозділи), про прийняте рішення про надання гранту шляхом надсилання повідомлення технічними засобами Порталу Дія разом із переліком документів, визначених у пункті 8 цього Порядку.
У випадках, передбачених цим Порядком, Мінекономіки шляхом надсилання листа на адресу електронної пошти, зазначеної в заяві, повідомляє отримувачу та уповноваженому банку про залишення заяви без розгляду.
Додатково про залишення заяви без розгляду Мінекономіки інформує отримувача засобами Порталу Дія.
12. Після прийняття Мінекономіки рішення про надання гранту отримувач не пізніше ніж протягом семи робочих днів з дня отримання інформації про таке рішення укладає у відділенні уповноваженого банку договір про надання йому гранту у формі приєднання за формою, затвердженою Мінекономіки, а також відкриває у відділенні уповноваженого банку поточний рахунок із спеціальним режимом використання (далі - рахунок отримувача) без права його використання на інші цілі, ніж оплата витрат, пов'язаних з реалізацією поданого проекту нового будівництва.
Отримувач самостійно протягом 30 календарних днів з дати укладення договору здійснює переказ не менше 50 відсотків суми коштів своєї частки співфінансування відповідно до пункту 5 цього Порядку на рахунок отримувача.
Переказ решти суми коштів своєї частки співфінансування відповідно до пункту 5 цього Порядку на відповідний рахунок отримувач зобов'язаний здійснити протягом шести місяців з дати переказу коштів відповідно до абзацу другого цього пункту.
У разі порушення строків, передбачених абзацами першим - третім цього пункту, уповноважений банк інформує про це Мінекономіки наступного робочого дня після завершення такого строку. Мінекономіки готує рішення про скасування рішення про надання гранту протягом п'яти робочих днів з дати надходження інформації від уповноваженого банку.
Про скасування рішення про надання гранту Мінекономіки повідомляє уповноваженому банку (шляхом надсилання листа на адресу електронної пошти) та отримувачу (шляхом надсилання листа на адресу електронної пошти, зазначену отримувачем у заяві).
Уповноважений банк протягом трьох робочих днів з дати зарахування на рахунок отримувача суми коштів, визначеної абзацом другим цього пункту, повідомляє Мінекономіки про необхідність його поповнення за рахунок коштів гранту шляхом надання Мінекономіки переліку отримувачів, яким необхідно поповнити рахунок, форму якого затверджує Мінекономіки.
Мінекономіки на підставі інформації уповноважених банків (реєстру (переліку) отримувачів, яким необхідно поповнити рахунок отримувача) формує подання на розподіл бюджетних коштів для надання грантів між уповноваженими банками, форму якого затверджує Мінекономіки.
Мінекономіки перераховує в межах бюджетних асигнувань пропорційно визначеній потребі в грантах кошти на рахунки, відкриті в уповноважених банках (далі - спеціальні рахунки), для подальшого перерахування їх уповноваженими банками на рахунки отримувачів.
Мінекономіки перераховує з рахунка уповноваженим банкам бюджетні кошти на підставі договору про співробітництво та подання на розподіл бюджетних коштів для надання грантів.
Уповноважений банк протягом одного робочого дня з дати перерахування коштів Мінекономіки на спеціальний рахунок здійснює перерахування коштів на рахунок отримувача.
Після здійснення переказу коштів уповноважений банк протягом трьох робочих днів надає інформацію Мінекономіки про перерахування коштів отримувачу. Мінекономіки протягом п'яти робочих днів з дати отримання інформації про перерахування коштів отримувачу вносить її до Державного аграрного реєстру.
Наявність на рахунку отримувача 50 відсотків суми коштів отримувача є достатньою підставою для забезпечення фінансування проекту нового будівництва за відсутності коштів гранту.
Перерахування коштів отримувачам, рішення про надання грантів яким прийнято у листопаді - грудні попереднього бюджетного періоду, що не профінансовані, здійснюється у поточному бюджетному періоді у разі наявності бюджетних призначень за бюджетною програмою “Надання грантів для створення або розвитку бізнесу” в межах бюджетних асигнувань за відповідним напрямом.
Після здійснення оплати витрат, пов'язаних з реалізацією проекту нового будівництва, у розмірі 50-55 відсотків перерахованих коштів гранту та повної оплати коштів гранту уповноважений банк перевіряє наявність придбаних матеріалів, обладнання та виконаних будівельних робіт, пов'язаних з реалізацією проекту нового будівництва, у спосіб, визначений пунктом 19 цього Порядку.
13. У разі використання в повному обсязі коштів, передбачених у поточному бюджетному періоді за загальним фондом державного бюджету за бюджетною програмою “Надання грантів для створення або розвитку бізнесу” для надання безповоротної державної допомоги у формі грантів, Мінекономіки інформує уповноважені банки і технічного адміністратора Порталу Дія про припинення прийому заяв для отримання грантів технічними засобами електронних комунікацій.
За поданими та перевіреними уповноваженим банком заявами, що перевищують обсяг коштів, передбачених у поточному бюджетному періоді за загальним фондом державного бюджету за бюджетною програмою “Надання грантів для створення або розвитку бізнесу” для надання безповоротної державної допомоги у формі грантів, Мінекономіки протягом десяти робочих днів з дати надходження від уповноваженого банку таких заяв повідомляє отримувачу, уповноваженому банку про залишення їх без розгляду, крім випадку, передбаченого абзацом тринадцятим пункту 12 цього Порядку.
Мінекономіки інформує про тимчасове припинення прийому заяв для надання грантів за відповідними напрямами на своєму офіційному веб-сайті шляхом оприлюднення нового оголошення.
14. Уповноважений банк веде облік коштів на рахунках отримувачів та спеціальному рахунку Мінекономіки та подає щомісяця до 5 числа до Мінекономіки інформацію про відкриття/невідкриття рахунка/рахунків та використання коштів в електронній або паперовій формі.
Кошти грантів спрямовуються уповноваженому банку для подальшого зарахування їх на рахунок отримувача після надання уповноваженим банком підтвердження про виконання отримувачем переказу згідно з вимогами, передбаченими абзацом другим пункту 12 цього Порядку.
15. Оплата витрат, пов'язаних з реалізацією проекту нового будівництва, здійснюється уповноваженим банком на підставі рахунків-фактури (рахунок, квитанція, накладна, акт приймання виконаних робіт тощо) та договору, укладеного між отримувачем і постачальником (продавцем) обладнання та матеріалів. Такий договір обов'язково повинен містити положення про сплату штрафних санкцій постачальником (продавцем) за порушення ним строків постачання обладнання, матеріалів та виконаних будівельних робіт.
Якщо вартість матеріалів, обладнання та виконаних будівельних робіт, зазначена в договорі, вища, ніж вартість, зазначена у проекті нового будівництва та кошторисі, зокрема на різницю податку на додану вартість, отримувач повинен забезпечити доплату такої різниці за рахунок власних коштів.
Оплата витрат, пов'язаних з реалізацією проекту нового будівництва, здійснюється у період не більше 18 місяців з моменту зарахування гранту на рахунок отримувача постачальникам (продавцям) матеріалів, обладнання та виконавцям будівельних робіт, з дати державної реєстрації створення яких до моменту отримання рішення про надання гранту пройшло не менше ніж 12 повних місяців, у межах вартості проекту нового будівництва.
Невикористаний залишок коштів на рахунку отримувача після завершення 18 місяців з моменту зарахування коштів гранту на такий рахунок повертається отримувачу і на спеціальний рахунок відповідного уповноваженого банку для подальшого перерахування коштів Мінекономіки з метою повернення до державного бюджету у співвідношенні фінансування, визначеному абзацом першим пункту 5 цього Порядку.
Уповноважений банк забезпечує супровід видаткових операцій з рахунка отримувача виключно відповідно до проекту нового будівництва та кошторису, який є невід'ємною частиною проекту нового будівництва.
Зміни до поданого проекту нового будівництва протягом його реалізації з моменту подання через Портал Дія не вносяться.
16. Строк реалізації проекту нового будівництва не повинен бути менше ніж шість та більше 18 місяців з дати отримання коштів гранту.
17. За підсумками реалізації проекту нового будівництва отримувач зобов'язується провадити господарську діяльність з дати закінчення реалізації проекту нового будівництва протягом не менше п'яти років та сплачувати протягом п'яти років з дати початку провадження діяльності до державного бюджету податки та збори, зокрема пов'язані із працевлаштуванням працівників. У разі продажу овочесховища/фруктосховища зобов'язання, зазначені в цьому пункті, переходять до нового власника. Новий власник зобов'язаний укласти з Мінекономіки договір про надання гранту у формі приєднання, аналогічний за змістом первинному договору.
Отримувач має право звернутися до Мінекономіки із заявою про скасування рішення про надання гранту за формою, визначеною Мінекономіки. У разі отримання гранту отримувач повертає суму отриманого гранту до уповноваженого банку, який протягом наступного робочого дня перераховує її на спеціальний рахунок Мінекономіки для подальшого спрямування до державного бюджету або покриття відповідних витрат у поточному бюджетному періоді за бюджетною програмою “Надання грантів для створення або розвитку бізнесу” з урахуванням цільового призначення гранту.
Для скасування рішення про надання гранту отримувач повинен звернутися до уповноваженого банку для отримання довідки про суму коштів отриманого гранту, яку необхідно повернути до державного бюджету.
На підставі отриманої від уповноваженого банку довідки про суму коштів отриманого гранту, яка надається протягом п'яти робочих днів з дати звернення, отримувач протягом п'яти робочих днів з дати отримання довідки повертає на відповідний рахунок отримувача зазначену у довідці уповноваженого банку суму отриманого гранту для подальшого її перерахування на спеціальний рахунок Мінекономіки з метою повернення до державного бюджету або покриття відповідних витрат у поточному бюджетному періоді за бюджетною програмою “Надання грантів для створення або розвитку бізнесу” з урахуванням цільового призначення гранту.
Разом із заявою про скасування рішення про надання гранту отримувач подає до Мінекономіки оригінал довідки про суму отриманого гранту та платіжну інструкцію про повернення коштів. Мінекономіки протягом десяти робочих днів з дати надходження зазначених документів приймає рішення про скасування рішення про надання гранту.
Мінекономіки повідомляє про прийняте рішення про надання гранту, відмову в наданні гранту або про скасування рішення про надання гранту уповноваженому банку (шляхом надсилання листа на адресу електронної пошти) та отримувачу (шляхом надсилання листа на адресу електронної пошти, зазначену отримувачем у заяві).
Отримувач має право закрити відповідний рахунок отримувача в уповноваженому банку за умови прийняття Мінекономіки рішення про скасування рішення про надання гранту відповідно до абзаців п'ятого та шостого цього пункту.
18. Отримувач, якому надано грант, у разі відчуження овочесховища/фруктосховища, на будівництво якого надано грант, використання коштів гранту протягом перших п'яти років не за цільовим призначенням та/або порушення строку реалізації відповідного проекту нового будівництва, передбаченого пунктом 16 цього Порядку, повинен повернути одержані кошти гранту в установленому законодавством порядку.
19. У разі встановлення органами, уповноваженими здійснювати контроль за використанням бюджетних коштів, факту нецільового використання отриманих коштів грантів і порушення вимог цього Порядку надання отримувачу будь-якої державної фінансової підтримки припиняється з моменту встановлення такого факту та протягом поточного і десятьох наступних бюджетних періодів, а отримані кошти гранту повертаються до державного бюджету.
20. Структурні підрозділи під час реалізації проекту нового будівництва та протягом п'яти років з дати його завершення проводять моніторинг стану нового будівництва (один раз на півріччя - в останній місяць зазначеного періоду) та стану провадження діяльності отримувача (один раз на рік до 15 квітня).
Для проведення моніторингу стану провадження діяльності отримувача отримувач подає довідку в довільній формі щодо кількості створених нових робочих місць (постійних), фактично сплачених податків і зборів (єдиного соціального внеску на загальнообов'язкове державне соціальне страхування, податку на прибуток підприємств, податку на доходи фізичних осіб, податку на додану вартість, єдиного податку та земельного податку), що підтверджується, зокрема, копією поданого до органів ДПС податкового розрахунку сум доходу, нарахованого (сплаченого) на користь платників податків - фізичних осіб, і сум утриманого з них податку, а також сум нарахованого єдиного внеску за останні звітні періоди, кількості виробленої та реалізованої продукції відповідно до проекту нового будівництва структурним підрозділам.
Моніторинг стану нового будівництва структурні підрозділи можуть проводити з використанням Національної інфраструктури геопросторових даних під час реалізації проекту нового будівництва та протягом п'яти років після його завершення.
Під час проведення моніторингу стану нового будівництва структурні підрозділи мають право застосовувати фото- і відеофіксацію.
За результатами моніторингу структурні підрозділи у місячний строк з дня проведення моніторингу інформують Мінекономіки про результати реалізації проекту нового будівництва (стан будівництва, кількість виробленої та/або реалізованої продукції, кількість створених робочих місць, обсяг сплачених податків та зборів тощо).
Інформація про результати моніторингу оприлюднюється на офіційному веб-сайті Мінекономіки протягом десяти робочих днів з дати її надходження від структурних підрозділів.
З метою перевірки наявності придбаних матеріалів у межах оплати витрат, пов'язаних з реалізацією проекту нового будівництва, отримувач після здійснення такої оплати у розмірі 50-55 відсотків перерахованих коштів гранту та/або повної оплати коштів гранту протягом десяти робочих днів з дати надходження матеріалів, обладнання та виконання будівельних робіт надає уповноваженому банку письмове повідомлення про їх придбання та виконання в межах здійсненої оплати витрат.
Письмове повідомлення повинно містити засвідчену отримувачем в установленому порядку копію первинного документа (видаткової накладної) на придбані матеріали, обладнання та виконані будівельні роботи (акт приймання виконаних робіт) і фотофіксацію всіх придбаних матеріалів, обладнання та в межах здійсненої оплати витрат із зазначенням дати здійснення фотофіксації.
У разі відсутності в уповноваженого банку письмового повідомлення про придбання матеріалів, обладнання та виконані будівельні роботи в межах здійсненої оплати витрат, пов'язаних з реалізацією проекту нового будівництва (копії видаткової накладної на придбані матеріали, обладнання та виконані будівельні роботи та їх фотофіксації), уповноважений банк інформує про це Мінекономіки, а подальша оплата витрат коштів гранту не здійснюється.
Уповноважений банк на вимогу Мінекономіки зобов'язаний подавати інформацію про структуру платежів та перелік отримувачів коштів.
Інформація подається щомісяця до 10 числа до Мінекономіки.
21. Під час провадження діяльності після завершення нового будівництва отримувач має право застрахувати своє виробництво (продукцію) від настання ризиків природного характеру та свою частку вкладених у будівництво коштів на випадок впливу воєнних дій на території України.
22. Відображення в первинному та бухгалтерському обліку інформації про отримані (створені) оборотні і необоротні активи, відкриття та закриття рахунків, а також реєстрація, облік бюджетних зобов'язань в органах Казначейства та проведення операцій, пов'язаних із використанням бюджетних коштів, здійснюються в установленому законодавством порядку.
23. Погашення кредиторської заборгованості за попередній бюджетний період за бюджетними зобов'язаннями, взятими на облік органами Казначейства, здійснюється за кошти загального фонду державного бюджету, передбачені в поточному бюджетному періоді, у межах обсягу встановлених бюджетних асигнувань.
24. Мінекономіки після закінчення бюджетного періоду подає Мінфіну інформацію про стан виконання результативних показників із результатами аналізу, поясненнями, висновками щодо їх виконання у визначені законодавством строки.
Складення і подання фінансової та бюджетної звітності про використання бюджетних коштів, а також контроль за їх цільовим і ефективним витрачанням здійснюються в установленому законодавством порядку.
{Постанову доповнено Порядком згідно з Постановою КМ № 62 від 21.01.2026}
Додаток
до Порядку надання грантів для будівництва
овочесховищ/фруктосховищ
ВІДОМОСТІ,
які необхідно зазначити у заяві на отримання гранту для будівництва овочесховища/фруктосховища
Прізвище, власне ім'я, по батькові (за наявності) керівника юридичної особи
Найменування юридичної особи, у тому числі скорочене (за наявності)
Дата реєстрації юридичної особи
Ідентифікаційний код юридичної особи згідно з ЄДРПОУ
Організаційно-правова форма юридичної особи
Місцезнаходження юридичної особи
Основний вид економічної діяльності юридичної особи
Інші види економічної діяльності юридичної особи (за наявності)
Відомості про засновників, учасників, акціонерів юридичної особи, які володіють не менше ніж 25 відсотками акцій (часток) такого товариства
Відомості про кінцевих бенефіціарних власників юридичної особи
Найменування уповноваженого банку
Сума запиту гранту (гривень)
Частка власних та/або кредитних коштів у проекті нового будівництва овочесховища/фруктосховища (гривень)
Загальна вартість проекту нового будівництва овочесховища/фруктосховища з урахуванням коштів гранту (гривень)
Запланована кількість найманих працівників
Місце розташування об'єкту нового будівництва овочесховища/ фруктосховища
Кадастровий номер земельної ділянки (ділянок), відомості про яку (які) внесені до Державного реєстру речових прав на нерухоме майно та їх обтяжень та/або Державного земельного кадастру
Строк оренди земельної ділянки (за наявності)
Потужність/місткість (тонн)
Строк реалізації проекту нового будівництва овочесховища/фруктосховища (місяців)
Відмітка про належність керівника, засновників, кінцевих бенефіціарних власників юридичної особи до політично значущих осіб
Відомості про юридичну особу - у разі, коли керівник, засновники, кінцеві бенефіціарні власники є засновниками інших юридичних осіб:
найменування юридичної особи, у тому числі скорочене (за наявності);
ідентифікаційний код юридичної особи згідно з ЄДРПОУ
Відомості про корпорацію - у разі, коли керівник, засновники, кінцеві бенефіціарні власники є засновниками корпорацій:
найменування юридичної особи, у тому числі скорочене (за наявності);
ідентифікаційний код юридичної особи згідно з ЄДРПОУ
{Додаток в редакції Постанови КМ № 62 від 21.01.2026}
ЗАТВЕРДЖЕНО
постановою Кабінету Міністрів України
від 21 червня 2022 р. № 738
ЗМІНИ,
що вносяться до Порядку надання фінансової державної підтримки суб'єктам підприємництва
1. Пункт 81 доповнити абзацом такого змісту:
“Суб'єкт підприємництва, який отримав безповоротну державну допомогу у формі мікрогранту на створення та розвиток власного бізнесу, відповідно до Порядку надання мікрогрантів на створення або розвиток власного бізнесу, затвердженого постановою Кабінету Міністрів України від 21 червня 2022 р. № 738 “Деякі питання надання грантів бізнесу”, який відповідає критеріям, визначеним пунктом 8 цього Порядку, може отримати згідно з цим Порядком кредит в уповноваженому банку в національній валюті, який може забезпечуватись заставою майна, придбаного за рахунок мікрогранту на створення та розвиток власного бізнесу, та поручительством. Кредит такому суб'єкту підприємства надається на інвестиційні цілі, визначені абзацами другим - шостим підпункту 1 пункту 12 цього Порядку.”.
2. У пункті 12:
1) абзац другий підпункту 5 замінити абзацами такого змісту:
“кредиту, що надається суб'єкту підприємництва, визначеному абзацом першим пункту 81 цього Порядку, який не перевищує 1 млн. гривень;
кредиту, що надається суб'єкту підприємництва, визначеному абзацом другим пункту 81 цього Порядку, який не перевищує 2,5 млн. гривень;”.
У зв'язку з цим абзац третій вважати абзацом четвертим;
2) в абзаці дванадцятому підпункту 8 слово “пунктом” замінити словами “абзацом першим пункту”.
3. У пункті 13:
1) в абзаці п'ятому слово “пунктом” замінити словами “абзацом першим пункту”;
2) в абзаці десятому у таблиці у графі “Група 4 суб'єктів підприємництва” слово і цифри “пункт 81” замінити словами і цифрами “абзац перший пункту 81”.
4. У пункті 24 слово “пунктом” замінити словами “абзацом першим пункту”.
