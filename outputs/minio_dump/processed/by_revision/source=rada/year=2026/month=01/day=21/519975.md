---
source: "rada"
dokid: 519975
nreg: "1178-2022-п"
title: "Про затвердження особливостей здійснення публічних закупівель товарів, робіт і послуг для замовників, передбачених Законом України “Про публічні закупівлі”, на період дії правового режиму воєнного стану в Україні та протягом 90 днів з дня його припинення або скасування"
doc_date: 2022-10-12
revision_date: 2026-01-21
status: 5
types: [2, 35]
org: 2
---
КАБІНЕТ МІНІСТРІВ УКРАЇНИ
ПОСТАНОВА
від 12 жовтня 2022 р. № 1178
Київ
Про затвердження особливостей здійснення публічних закупівель товарів, робіт і послуг для замовників, передбачених Законом України “Про публічні закупівлі”, на період дії правового режиму воєнного стану в Україні та протягом 90 днів з дня його припинення або скасування
{Із змінами, внесеними згідно з Постановами КМ
№ 1261 від 11.11.2022
№ 1275 від 11.11.2022
№ 1324 від 25.11.2022
№ 1406 від 20.12.2022
№ 1482 від 27.12.2022
№ 1495 від 30.12.2022
№ 157 від 17.02.2023
№ 336 від 18.04.2023
№ 471 від 12.05.2023
№ 491 від 16.05.2023
№ 621 від 19.06.2023
№ 677 від 04.07.2023
№ 686 від 07.07.2023
№ 952 від 01.09.2023
№ 981 від 12.09.2023
№ 1135 від 31.10.2023
№ 1140 від 02.11.2023
№ 1205 від 07.11.2023
№ 34 від 05.01.2024
№ 131 від 09.02.2024
№ 237 від 01.03.2024
№ 382 від 02.04.2024
№ 782 від 05.07.2024
№ 990 від 30.08.2024
№ 1069 від 13.09.2024
№ 277 від 11.03.2025
№ 278 від 11.03.2025
№ 442 від 15.04.2025
№ 509 від 02.05.2025
№ 558 від 16.05.2025
№ 841 від 14.07.2025
№ 992 від 15.08.2025
№ 1067 від 01.09.2025
№ 1196 від 25.09.2025
№ 1254 від 25.09.2025
№ 1314 від 18.10.2025
№ 1397 від 29.10.2025
№ 1582 від 28.11.2025
№ 1653 від 10.12.2025
№ 44 від 17.01.2026
№ 46 від 19.01.2026}
{Установити, що положення підпункту 10 пункту 19 особливостей застосовується до чинних договорів про закупівлю, укладених оператором системи передачі електроенергії відповідно до підпункту 15 пункту 13 особливостей, зазначених у пункті 1 цієї постанови, до набрання чинності постановою Кабінету Міністрів України від 2 квітня 2024 р. № 382 згідно з Постановою КМ № 1196 від 25.09.2025}
{Установити, що закупівлі, розпочаті до набрання чинності Постановою КМ № 1254 від 25.09.2025, завершуються в порядку, що діяв до її набрання чинності; договори про закупівлю, укладені в порядку та на умовах, установлених до набрання чинності Постановою КМ № 1254 від 25.09.2025, виконуються в повному обсязі до закінчення строку, на який такі договори були укладені; зміни до таких договорів вносяться в порядку та на умовах, установлених до набрання чинності Постановою КМ № 1254 від 25.09.2025}
Відповідно до пункту 37 розділу X “Прикінцеві та перехідні положення” Закону України “Про публічні закупівлі” та Рамкової угоди між Україною та Європейським Союзом щодо спеціальних механізмів реалізації фінансування Союзу для України згідно з інструментом Ukraine Facility, ратифікованої Законом України від 6 червня 2024 р. № 3786-IX, Кабінет Міністрів України постановляє:
{Вступна частина із змінами, внесеними згідно з Постановою КМ № 1254 від 25.09.2025}
1. Затвердити особливості здійснення публічних закупівель товарів, робіт і послуг для замовників, передбачених Законом України “Про публічні закупівлі”, на період дії правового режиму воєнного стану в Україні та протягом 90 днів з дня його припинення або скасування, що додаються.
2. Установити, що:
замовникам забороняється здійснювати публічні закупівлі товарів, робіт і послуг у громадян Російської Федерації/Республіки Білорусь/Ісламської Республіки Іран (крім тих, що проживають на території України на законних підставах); юридичних осіб, утворених та зареєстрованих відповідно до законодавства Російської Федерації/Республіки Білорусь/Ісламської Республіки Іран; юридичних осіб, утворених та зареєстрованих відповідно до законодавства України, кінцевим бенефіціарним власником, членом або учасником (акціонером), що має частку в статутному капіталі 10 і більше відсотків (далі - активи), якої є Російська Федерація/Республіка Білорусь/Ісламська Республіка Іран, громадянин Російської Федерації/Республіки Білорусь/Ісламської Республіки Іран (крім тих, що проживають на території України на законних підставах), або юридичних осіб, утворених та зареєстрованих відповідно до законодавства Російської Федерації/Республіки Білорусь/Ісламської Республіки Іран, крім випадків коли активи в установленому законодавством порядку передані в управління Національному агентству з питань виявлення, розшуку та управління активами, одержаними від корупційних та інших злочинів;
{Абзац другий пункту 2 в редакції Постанов КМ № 157 від 17.02.2023, № 471 від 12.05.2023; із змінами, внесеними згідно з Постановою КМ № 131 від 09.02.2024}
замовникам забороняється здійснювати публічні закупівлі товарів походженням з Російської Федерації/Республіки Білорусь/Ісламської Республіки Іран, за винятком товарів походженням з Російської Федерації/Республіки Білорусь, необхідних для ремонту та обслуговування товарів, придбаних до набрання чинності цією постановою;
{Абзац пункту 2 в редакції Постанов КМ № 157 від 17.02.2023, № 131 від 09.02.2024}
звіт про договір про закупівлю, укладений без використання електронної системи закупівель відповідно до постанови Кабінету Міністрів України від 28 лютого 2022 р. № 169 “Деякі питання здійснення оборонних та публічних закупівель товарів, робіт і послуг в умовах воєнного стану” (Офіційний вісник України, 2022 р., № 25, ст. 1254), а також договір про закупівлю, всі додатки та зміни до нього оприлюднюються замовником протягом 90 днів з дня припинення або скасування правового режиму воєнного стану в Україні, якщо замовником не оприлюднено такий звіт, договір про закупівлю, всі додатки та зміни до нього до набрання чинності цією постановою;
закупівлі товарів, робіт і послуг, що розпочаті до набрання чинності цією постановою, завершуються в порядку, що діяв до набрання чинності цією постановою.
3. Внести до актів Кабінету Міністрів України зміни, що додаються.
4. Міністерству економіки, довкілля та сільського господарства забезпечити надання узагальнених відповідей рекомендаційного характеру щодо застосування положень цієї постанови.
{Пункт 4 із змінами, внесеними згідно з Постановою КМ № 1653 від 10.12.2025}
Прем'єр-міністр України
Д. ШМИГАЛЬ
Інд. 67
ЗАТВЕРДЖЕНО
постановою Кабінету Міністрів України
від 12 жовтня 2022 р. № 1178
(в редакції постанови Кабінету Міністрів України
від 12 травня 2023 р. № 471)
ОСОБЛИВОСТІ
здійснення публічних закупівель товарів, робіт і послуг для замовників, передбачених Законом України “Про публічні закупівлі”, на період дії правового режиму воєнного стану в Україні та протягом 90 днів з дня його припинення або скасування
{У тексті особливостей слова “населеного пункту” замінено словами “адміністративно-територіальної одиниці (область, район, місто, район у місті, селище, село)” згідно з Постановою КМ № 782 від 05.07.2024}
Загальні положення
1. Ці особливості встановлюють порядок та умови здійснення публічних закупівель (далі - закупівлі) товарів, робіт і послуг для замовників, передбачених Законом України “Про публічні закупівлі” (далі - замовники), із забезпеченням захищеності таких замовників від воєнних загроз на період дії правового режиму воєнного стану в Україні та протягом 90 днів з дня його припинення або скасування.
2. У цих особливостях терміни вживаються у значенні, наведеному в Законі України “Про публічні закупівлі” (далі - Закон), постановах Кабінету Міністрів України від 24 лютого 2016 р. № 166 “Про затвердження Порядку функціонування електронної системи закупівель та проведення авторизації електронних майданчиків” (Офіційний вісник України, 2016 р., № 22, ст. 855) та від 14 вересня 2020 р. № 822 “Про затвердження Порядку формування та використання електронного каталогу” (Офіційний вісник України, 2020 р., № 75, ст. 2407).
3. Замовники, що зобов'язані здійснювати публічні закупівлі товарів, робіт і послуг відповідно до Закону, проводять закупівлі з урахуванням цих особливостей та з дотриманням принципів здійснення публічних закупівель, визначених Законом.
{Абзац перший пункту 3 із змінами, внесеними згідно з Постановою КМ № 952 від 01.09.2023}
Положення частин п'ятої, шостої, восьмої (з урахуванням положень пунктів 68-76 цих особливостей) і дев'ятої статті 3 Закону застосовуються на умовах, визначених Законом.
{Абзац другий пункту 3 із змінами, внесеними згідно з Постановою КМ № 621 від 19.06.2023}
Під час здійснення публічної закупівлі відповідно до цих особливостей (крім випадків, передбачених абзацами четвертим - шостим цього пункту) замовники застосовують положення пункту 61 розділу X “Прикінцеві та перехідні положення” Закону, крім підпункту 4 пункту 61 розділу X “Прикінцеві та перехідні положення” Закону, з урахуванням положень, визначених цим абзацом. У разі здійснення замовником закупівлі робіт чи послуг, якщо виконання таких робіт чи надання послуг передбачає набуття замовником у власність товару, визначеного пунктом 61 розділу X “Прикінцеві та перехідні положення” Закону, вартість якого у складі предмета закупівлі дорівнює або перевищує вартісні межі, визначені абзацом першим пункту 61 розділу X “Прикінцеві та перехідні положення” Закону, закупівля таких робіт чи послуг здійснюється з урахуванням особливостей, установлених пунктом 61 розділу X “Прикінцеві та перехідні положення” Закону.
{Абзац третій пункту 3 в редакції Постанови КМ № 382 від 02.04.2024; із змінами, внесеними згідно з Постановою КМ № 782 від 05.07.2024}
Положення пункту 61 розділу X “Прикінцеві та перехідні положення” Закону не застосовуються замовниками у разі:
здійснення замовником закупівлі товарів, робіт чи послуг, якщо країною походження таких товарів (зокрема, якщо набуття замовником у власність таких товарів передбачається за результатом виконання робіт чи надання послуг) є країна, яка є стороною Угоди про державні закупівлі, укладеної 15 квітня 1994 р. в м. Марракеші, із змінами, внесеними Протоколом про внесення змін до Угоди про державні закупівлі, вчиненим 30 березня 2012 р. в м. Женеві, з якою Україна уклала інші міжнародні договори України, згода на обов'язковість яких надана Верховною Радою України, що містять положення про державні закупівлі, у тому числі угоди про вільну торгівлю, або країна, яка є учасником Угоди про державні закупівлі, до якої Україна приєдналася відповідно до Закону України “Про приєднання України до Угоди про державні закупівлі”;
{Пункт 3 доповнено новим абзацом згідно з Постановою КМ № 782 від 05.07.2024}
{Абзац пункту 3 виключено на підставі Постанови КМ № 952 від 01.09.2023}
здійснення замовником закупівлі товару для потреб Збройних Сил, інших військових формувань, правоохоронних органів на їх запит з подальшою передачею таких товарів на облік запитувача.
Під час здійснення публічної закупівлі відповідно до цих особливостей замовники застосовують положення:
статті 25 Закону з урахуванням положень пункту 47 цих особливостей;
статті 27 Закону з урахуванням положень пункту 21 цих особливостей.
Закупівля товарів (робіт, послуг) за кошти кредитів (позик, грантів), що надані відповідно до міжнародних договорів України Міжнародним банком реконструкції та розвитку, Міжнародною фінансовою корпорацією, Багатостороннім агентством з гарантування інвестицій, Міжнародною асоціацією розвитку, Європейським банком реконструкції та розвитку, Європейським інвестиційним банком, Північним інвестиційним банком, а також іншими міжнародними валютно-кредитними організаціями, що здійснюється згідно з правилами і процедурами, встановленими цими організаціями, якими передбачається можливість застосування законодавства України у сфері публічних закупівель, може здійснюватися відповідно до цих особливостей з урахуванням додаткових вимог і умов, схвалених відповідною організацією, зокрема у спеціальному процедурному посібнику щодо відповідного кредиту (позики, гранту), наданого згідно з міжнародним договором.
Публічні закупівлі зерна пшениці (не нижче 3 класу) та/або зерна кукурудзи, що проводяться Державним агентством меліорації та рибного господарства відповідно до постанови Кабінету Міністрів України від 21 березня 2023 р. № 253 “Про надання гуманітарної допомоги державам Африки та Азії та скасування постанов Кабінету Міністрів України від 24 листопада 2022 р. № 1313 і від 23 грудня 2022 р. № 1421” (Офіційний вісник України, 2023 р., № 35, ст. 1859), здійснюються шляхом застосування відкритих торгів у порядку, визначеному цими особливостями.
31. Рішення уповноваженої особи оформлюються протоколом із зазначенням дати прийняття рішення, який підписується уповноваженою особою. За наявності технічної можливості протокол формується на підставі дії (дій) уповноваженої особи в електронній системі закупівель, автоматично оприлюднюється електронною системою закупівель після накладення такою особою свого кваліфікованого електронного підпису відповідно до Закону України “Про електронну ідентифікацію та електронні довірчі послуги” і не потребує формування окремого протоколу в паперовій формі.
{Особливості доповнено пунктом 31 згідно з Постановою КМ № 1067 від 01.09.2025}
4. У разі виконання сторонами договору про закупівлю, укладеного відповідно до пункту 10 цих особливостей, або закінчення строку дії такого договору про закупівлю за умови його виконання сторонами, або його розірвання замовник обов'язково оприлюднює звіт про виконання договору про закупівлю у строки, визначені пунктом 12 частини першої статті 10 Закону.
Під час оприлюднення в електронній системі закупівель звіту про виконання договору про закупівлю відповідно до Закону інформація, передбачена пунктом 13 частини першої статті 42 Закону, замовником не зазначається.
У звіті про виконання договору про закупівлю, укладеного з використанням електронного каталогу, замість інформації, визначеної пунктом 1 частини першої статті 42 Закону, зазначається унікальний номер закупівлі, здійсненої з використанням електронного каталогу, присвоєний електронною системою закупівель.
У разі коли оприлюднення в електронній системі закупівель інформації про місцезнаходження замовника та/або місцезнаходження (для юридичної особи)/місце проживання (для фізичної особи) постачальника (виконавця робіт, надавача послуг), та/або місце поставки товарів, виконання робіт чи надання послуг (оприлюднення якої передбачено Законом та/або цими особливостями) несе загрозу безпеці замовника та/або постачальника (виконавця робіт, надавача послуг), така інформація в звіті про виконання договору про закупівлю, укладеному відповідно до пункту 10 цих особливостей, може зазначатися як назва адміністративно-територіальної одиниці (область, район, місто, район у місті, селище, село) місцезнаходження замовника та/або місцезнаходження (для юридичної особи)/місце проживання (для фізичної особи) постачальника (виконавця робіт, надавача послуг), та/або назва адміністративно-територіальної одиниці (область, район, місто, район у місті, селище, село), в який здійснюється доставка товару (в якому виконуються роботи чи надаються послуги).
5. Забороняється придбання замовниками товарів, робіт і послуг до/без проведення процедури закупівлі відкриті торги/використання електронного каталогу (у разі закупівлі товару), визначеної цими особливостями, та укладення договорів про закупівлю, які передбачають оплату замовником товарів, робіт і послуг до/без проведення процедури закупівлі відкриті торги/використання електронного каталогу (у разі закупівлі товару), визначеної цими особливостями (крім випадків, передбачених пунктами 9 і 13 цих особливостей).
6. Замовник не має права ділити предмет закупівлі на частини з метою уникнення проведення процедури закупівлі відкриті торги/використання електронного каталогу (у разі закупівлі товару), визначеної цими особливостями.
7. Централізовані закупівельні організації, зокрема утворені під час дії правового режиму воєнного стану в Україні, організовують і проводять в інтересах замовників відкриті торги відповідно до цих особливостей та закупівлі за рамковими угодами відповідно до умов, визначених Законом, а також можуть формувати та супроводжувати електронний каталог відповідно до постанови Кабінету Міністрів України від 14 вересня 2020 р. № 822 “Про затвердження Порядку формування та використання електронного каталогу” (Офіційний вісник України, 2020 р., № 75, ст. 2407).
За рішенням Кабінету Міністрів України централізована закупівельна організація, що утворюється під час дії правового режиму воєнного стану в Україні та належить до сфери управління Агентства відновлення, може здійснювати закупівлі послуг та/або робіт в інтересах замовників шляхом проведення відкритих торгів відповідно до цих особливостей та закупівель за рамковими угодами відповідно до умов, визначених Законом. В такому рішенні Кабінету Міністрів України може визначатися перелік послуг та/або робіт (видів робіт), закупівля яких через централізовану закупівельну організацію є обов'язковою, та перелік замовників, в інтересах яких проведення відкритих торгів зазначеною організацією є обов'язковим. Рішення про обов'язкове проведення відкритих торгів та закупівель за рамковими угодами централізованою закупівельної організацією може бути прийнято виключно для підприємств, установ, організацій, що належать до сфери управління Агентства відновлення та є замовниками в розумінні Закону.
Проект рішення Кабінету Міністрів України про визначення централізованої закупівельної організації готується та подається на розгляд в установленому законодавством порядку Уповноваженим органом на підставі отриманого від Агентства відновлення звернення про визначення централізованої закупівельної організації, зазначеної в абзаці другому цього пункту (далі - звернення Агентства відновлення).
У зверненні Агентства відновлення зазначається інформація, визначена пунктом 7 додатка до постанови Кабінету Міністрів України від 27 грудня 2018 р. № 1216 “Про особливості створення та діяльності централізованих закупівельних організацій” (Офіційний вісник України, 2019 р., № 24, ст. 841). До звернення Агентства відновлення додатково додається орієнтовний перелік робіт (видів робіт), якщо централізована закупівельна організація, зазначена в абзаці другому цього пункту, планує здійснювати в інтересах замовників закупівлю робіт, яка через централізовану закупівельну організацію не є обов'язковою. Якщо централізована закупівельна організація, зазначена в абзаці другому цього пункту, планує здійснювати для замовників закупівлю робіт, яка через таку організацію є обов'язковою, додатково до звернення Агентства відновлення додається перелік робіт (видів робіт), закупівля яких через таку організацію є обов'язковою. Якщо централізована закупівельна організація, зазначена в абзаці другому цього пункту, не здійснюватиме закупівлю послуг в інтересах замовників, інформація, передбачена підпунктом 3 пункту 7 додатка до постанови Кабінету Міністрів України від 27 грудня 2018 р. № 1216, у зверненні Агентства відновлення не зазначається. Таке звернення опрацьовується Уповноваженим органом відповідно до вимог, визначених у додатку до постанови Кабінету Міністрів України від 27 грудня 2018 р. № 1216, з урахуванням положень цього пункту. Уповноважений орган повертає звернення Агентства відновлення у порядку та з підстав, передбачених пунктом 9 додатка до постанови Кабінету Міністрів України від 27 грудня 2018 р. № 1216 (Офіційний вісник України, 2019 р., № 24, ст. 841), з урахуванням положень цього пункту.
У разі прийняття рішення про обов'язкове проведення відкритих торгів та закупівель за рамковими угодами в інтересах замовників централізованою закупівельною організацією, зазначеною в абзаці другому цього пункту, та про визначення переліку послуг та/або робіт (видів робіт), закупівля яких через зазначену організацію є обов'язковою для замовників, визначених таким рішенням, Агентством відновлення забезпечується фінансування її діяльності за рахунок коштів державного бюджету або інших коштів.
Виплата винагороди централізованій закупівельній організації, зазначеній в абзаці другому цього пункту, за організацію і проведення відкритих торгів та закупівель за рамковими угодами здійснюється замовником у разі, коли проведення відкритих торгів та закупівель за рамковими угодами в інтересах такого замовника зазначеною організацією не є обов'язковим, у розмірі, визначеному в рішенні про створення централізованої закупівельної організації, який не може перевищувати розмір, визначений пунктом 17 додатка до постанови Кабінету Міністрів України від 27 грудня 2018 р. № 1216.
Централізована закупівельна організація, зазначена в абзаці другому цього пункту, організовує і проводить в інтересах замовників відкриті торги відповідно до цих особливостей та закупівлі за рамковими угодами відповідно до умов, визначених Законом, з урахуванням особливостей укладення і виконання рамкових угод, визначених Уповноваженим органом, додатком до постанови Кабінету Міністрів України від 27 грудня 2018 р. № 1216 та цими особливостями.
{Пункт 7 в редакції Постанови КМ № 382 від 02.04.2024}
8. Замовники можуть здійснювати публічні закупівлі товарів і послуг шляхом укладення рамкових угод відповідно до умов, визначених Законом.
9. Публічні закупівлі товарів, робіт і послуг для задоволення нагальних потреб функціонування держави в умовах воєнного стану відповідно до абзаців третього і четвертого підпункту 1 пункту 1 постанови Кабінету Міністрів України від 2 березня 2022 р. № 185 “Деякі питання здійснення публічних закупівель товарів, робіт і послуг для задоволення нагальних потреб функціонування держави в умовах воєнного стану” (Офіційний вісник України, 2022 р., № 25, ст. 1267) здійснюються замовниками без застосування процедур закупівель/спрощених закупівель, визначених Законом та цими особливостями.
{Абзац перший пункту 9 із змінами, внесеними згідно з Постановою КМ № 382 від 02.04.2024}
Публічні закупівлі для здійснення заходів щодо пошуку осіб, зниклих безвісти за особливих обставин, та репатріації і повернення зниклих безвісти (військових, цивільних), що проводяться Мінреінтеграції та державними підприємствами, що належать до сфери його управління, а саме непромокальних фартухів, одноразових комбінезонів, захисних окулярів, рукавичок, резинових чобіт, мішків для тіл (останків) загиблих, нош, простирадл, пластикових пакетів, які застібаються на блискавку, з поверхнею, на якій можна писати, картонних коробок для скелетованих останків, наборів для забору зразків ДНК (на основі паперових фільтрів FTA/Whatman), брезентів/пластикових плівок, мотузок, кабельних стяжок розміром обхвату кісточок гомілки, бірок для тіл (останків) загиблих та рефрижераторів, здійснюються без застосування процедур закупівель/спрощених закупівель, визначених Законом та цими особливостями.
Публічні закупівлі товарів, робіт і послуг для забезпечення виконання завдань, покладених на Державне управління справами, в умовах правового режиму воєнного стану за рахунок коштів резервного фонду Державного бюджету України розпорядниками (одержувачами) бюджетних коштів, а також закупівлі бензину та дизельного пального Управлінням державної охорони України здійснюються без застосування процедур закупівель/спрощених закупівель, визначених Законом та цими особливостями.
{Абзац третій пункту 9 із змінами, внесеними згідно з Постановою КМ № 277 від 11.03.2025}
Публічні закупівлі товарів, робіт і послуг для ліквідації наслідків бойових дій в умовах воєнного стану відповідно до актів Кабінету Міністрів України про виділення коштів з резервного фонду державного бюджету на зазначені цілі здійснюються підприємствами оборонно-промислового комплексу, визначеними відповідними актами Кабінету Міністрів України, без застосування процедур закупівель/спрощених закупівель, визначених Законом та цими особливостями, у разі неможливості дотримання замовником строків для проведення закупівлі із застосуванням відкритих торгів та/або електронного каталогу, яка повинна бути документально підтверджена замовником.
Закупівля у господарського товариства, 100 відсотків акцій якого належить іншому господарському товариству, 100 відсотків акцій якого належать державі, послуг із забезпечення безперебійного функціонування, своєчасного обслуговування комплексу будівель, споруд, обладнання та устаткування державної власності, призначених для забезпечення прийняття та відвантаження нафти, нафтопродуктів з/на морський транспорт, здійснюється до 31 грудня 2025 р. без застосування процедур закупівель/спрощених закупівель, визначених Законом та цими особливостями, державним підприємством, яке перебуває у сфері управління Міненерго.
{Пункт 9 доповнено новим абзацом згідно з Постановою КМ № 558 від 16.05.2025}
Придбання для центрів єдності, які діють відповідно до Порядку реалізації експериментального проекту щодо розбудови мережі єдності українців за кордоном, затвердженого постановою Кабінету Міністрів України від 14 липня 2025 р. № 841, товарів, робіт і послуг виключно для забезпечення їх діяльності (а саме: придбання, утримання та/або оренда транспортних засобів та майна; оплата послуг фінансових установ; оплата оренди приміщень, комунальних послуг та енергоносіїв, послуг з утримання комунікаційних систем приміщень державного некомерційного підприємства “Агенція національної єдності”, що належить до сфери управління Міннац'єдності, у належному стані, ремонт приміщень, архітектурно-будівельні роботи; оплата послуг з охорони території, транспортних, логістичних та митно-брокерських послуг, послуг зв'язку; придбання обладнання, матеріалів, інвентарю та програмного забезпечення; ремонт і обслуговування обладнання, програмного забезпечення; оплата послуг з розроблення, ведення і адміністрування інформаційно-комунікаційних систем, юридичних, бухгалтерських, банківських та консультаційних послуг, рекламних, маркетингових, поліграфічних, дизайнерських послуг; оплата навчання, пов'язаного з діяльністю центрів єдності; оплата аудиторських та страхових послуг, медичних послуг, консалтингових послуг, кейтерингових послуг, послуг з організації та проведення заходів, сервісних послуг) здійснюється без застосування процедур закупівель/спрощених закупівель, визначених Законом та цими особливостями.
{Пункт 9 доповнено новим абзацом згідно з Постановою КМ № 841 від 14.07.2025}
Під час здійснення публічних закупівель, передбачених цим пунктом, без використання електронної системи закупівель замовники повинні відповідно до Закону дотримуватися принципів здійснення публічних закупівель, зокрема максимальної економії, ефективності, запобігання корупційним діям і зловживанням, та за результатами їх здійснення за умови, що вартість закупівлі становить або перевищує 50 тис. гривень, оприлюднювати в електронній системі закупівель звіт про договір про закупівлю, укладений без використання електронної системи закупівель, відповідно до пункту 38 розділу X “Прикінцеві та перехідні положення” Закону, а також обґрунтування підстави для здійснення замовником закупівлі відповідно до цього пункту. Обґрунтування у вигляді розпорядчого рішення замовника або іншого документа готується уповноваженою особою або іншою службовою (посадовою) особою замовника та погоджується (затверджується) керівником замовника або іншою особою, визначеною керівником замовника.
{Абзац пункту 9 із змінами, внесеними згідно з Постановою КМ № 952 від 01.09.2023}
Публічні закупівлі товарів, робіт і послуг, необхідних для забезпечення експериментального підрозділу NEXT відповідно до Порядку випробувань та досліджень спеціальних інноваційних технологій Фондом розвитку інновацій у період дії правового режиму воєнного стану, затвердженого постановою Кабінету Міністрів України від 22 жовтня 2025 р. № 1354 “Деякі питання розвитку спеціальних інноваційних технологій”, здійснюються Фондом розвитку інновацій без застосування процедур закупівель/спрощених закупівель, визначених Законом та цими особливостями, з урахуванням положень пункту 7 зазначеного Порядку.
{Пункт 9 доповнено новим абзацом згідно з Постановою КМ № 1397 від 29.10.2025}
Звіт про виконання договору про закупівлю, укладений відповідно до цього пункту, не оприлюднюється замовником в електронній системі закупівель.
10. Замовники, у тому числі централізовані закупівельні організації, здійснюють закупівлі товарів і послуг (крім послуг з поточного ремонту, предмет закупівлі яких визначається відповідно до пункту 3 розділу II Порядку визначення предмета закупівлі, затвердженого наказом Мінекономіки від 15 квітня 2020 р. № 708 (далі - послуги з поточного ремонту), вартість яких становить або перевищує 100 тис. гривень, послуг з поточного ремонту, вартість яких становить або перевищує 200 тис. гривень, робіт, вартість яких становить або перевищує 1,5 млн. гривень, шляхом застосування відкритих торгів у порядку, визначеному пунктом 121 цих особливостей або розділом “Порядок проведення відкритих торгів” цих особливостей, та/або шляхом використання електронного каталогу для закупівлі товару відповідно до порядку, встановленого постановою Кабінету Міністрів України від 14 вересня 2020 р. № 822 “Про затвердження Порядку формування та використання електронного каталогу”, з урахуванням положень, визначених цими особливостями, та/або в порядку, передбаченому пунктом 8 цих особливостей.
{Абзац перший пункту 10 із змінами, внесеними згідно з Постановою КМ № 382 від 02.04.2024}
За результатами здійснення закупівлі шляхом застосування відкритих торгів або шляхом використання електронного каталогу для закупівлі товару відповідно до цього пункту в електронній системі закупівель замовником оприлюднюється договір про закупівлю та додатки до нього відповідно до вимог Закону з урахуванням цих особливостей. У разі коли оприлюднення в електронній системі закупівель інформації про місцезнаходження замовника та/або місцезнаходження (для юридичної особи)/місце проживання (для фізичної особи) постачальника (виконавця робіт, надавача послуг), та/або місце поставки товарів, виконання робіт чи надання послуг (оприлюднення якої передбачено Законом та/або цими особливостями) несе загрозу безпеці замовника та/або постачальника, така інформація в договорі про закупівлю, який оприлюднюється в електронній системі закупівель, може зазначатися як назва адміністративно-територіальної одиниці (область, район, місто, район у місті, селище, село) місцезнаходження замовника та/або місцезнаходження (для юридичної особи)/місце проживання (для фізичної особи) постачальника (виконавця робіт, надавача послуг), та/або назва адміністративно-територіальної одиниці (область, район, місто, район у місті, селище, село), в який здійснюється доставка товару (в якому виконуються роботи чи надаються послуги).
Звіт про результати проведення закупівлі з використанням електронної системи закупівель оприлюднюється відповідно до вимог Закону з урахуванням цих особливостей (крім закупівель із застосуванням електронного каталогу).
{Абзац четвертий пункту 10 виключено на підставі Постанови КМ № 782 від 05.07.2024}
11. Для здійснення закупівель товарів і послуг (крім послуг з поточного ремонту), вартість яких є меншою, ніж 100 тис. гривень, послуг з поточного ремонту, вартість яких є меншою, ніж 200 тис. гривень, робіт, вартість яких є меншою, ніж 1,5 млн. гривень, замовники можуть використовувати електронну систему закупівель відповідно до умов, визначених адміністратором електронної системи закупівель, у тому числі електронний каталог для закупівлі товарів. У разі здійснення таких закупівель без використання електронної системи закупівель замовник обов'язково дотримується принципів здійснення публічних закупівель, визначених Законом, вносить інформацію про таку закупівлю до річного плану та оприлюднює відповідно до пункту 38 розділу X “Прикінцеві та перехідні положення” Закону в електронній системі закупівель звіт про договір про закупівлю, укладений без використання електронної системи закупівель.
У разі здійснення закупівлі, вартість якої є меншою, ніж 50 тис. гривень, без використання електронної системи закупівель замовник не оприлюднює в електронній системі закупівель звіт про договір про закупівлю, укладений без використання електронної системи закупівель.
111. У разі коли замовники, які є закладами охорони здоров'я або структурними підрозділами з питань охорони здоров'я обласних та Київської міської державних (військових) адміністрацій, здійснюють закупівлі лікарських засобів, які в установленому законом порядку зареєстровані в Україні, та медичних виробів за переліком згідно з додатком 1, вартість яких становить або перевищує 50 тис. гривень, такі закупівлі здійснюються з використанням електронного каталогу відповідно до Порядку формування та використання електронного каталогу, затвердженого постановою Кабінету Міністрів України від 14 вересня 2020 р. № 822 (Офіційний вісник України, 2020 р., № 75, ст. 2407), з урахуванням положень, визначених цими особливостями.
{Абзац перший пункту 111 із змінами, внесеними згідно з Постановами КМ № 131 від 09.02.2024, № 382 від 02.04.2024}
У разі коли закупівля з використанням електронного каталогу шляхом запиту пропозицій постачальників не відбулася, замовник здійснює закупівлю шляхом застосування відкритих торгів у порядку, визначеному цими особливостями, не збільшуючи при цьому очікувану вартість закупівлі, або повторно шляхом запиту пропозицій постачальників в електронному каталозі відповідно до Порядку формування та використання електронного каталогу, затвердженого постановою Кабінету Міністрів України від 14 вересня 2020 р. № 822, з урахуванням цих особливостей.
{Абзац другий пункту 111 із змінами, внесеними згідно з Постановою КМ № 131 від 09.02.2024}
{Особливості доповнено пунктом 111 згідно з Постановою КМ № 686 від 07.07.2023}
112. У разі коли замовники здійснюють закупівлі продуктів харчування за переліком згідно з додатком 2, вартість предмета закупівлі яких становить або перевищує 100 тис. гривень, такі закупівлі здійснюються з використанням електронного каталогу відповідно до Порядку формування та використання електронного каталогу, затвердженого постановою Кабінету Міністрів України від 14 вересня 2020 р. № 822, з урахуванням положень, визначених цими особливостями.
У разі коли закупівля з використанням електронного каталогу шляхом запиту пропозицій постачальників не відбулася, замовник здійснює закупівлю шляхом застосування відкритих торгів у порядку, визначеному цими особливостями, не збільшуючи при цьому очікувану вартість закупівлі, або шляхом запиту пропозицій постачальників в електронному каталозі відповідно до Порядку формування та використання електронного каталогу, затвердженого постановою Кабінету Міністрів України від 14 вересня 2020 р. № 822, з урахуванням цих особливостей.
{Особливості доповнено пунктом 112 згідно з Постановою КМ № 131 від 09.02.2024}
12. У разі коли закупівля товару, вартість якого становить або перевищує 100 тис. гривень, з використанням електронного каталогу не відбулася, замовник здійснює закупівлю шляхом застосування відкритих торгів у порядку, визначеному цими особливостями, або шляхом запиту пропозицій постачальників в електронному каталозі відповідно до Порядку формування та використання електронного каталогу, затвердженого постановою Кабінету Міністрів України від 14 вересня 2020 р. № 822 (Офіційний вісник України, 2020 р., № 75, ст. 2407), з урахуванням цих особливостей.
У запиті пропозицій постачальників щодо предмета закупівлі товару, вартість якого є меншою ніж 500 тис. гривень, замовник може визначити інформацію про характеристики товару та їх допустимі значення в межах специфікації товару, визначеної адміністратором електронного каталогу.
{Абзац другий пункту 12 в редакції Постанови КМ № 1135 від 31.10.2023}
Запит пропозицій постачальників щодо предмета закупівлі товару, вартість якого дорівнює або перевищує 500 тис. гривень, здійснюється відповідно до специфікації товару, сформованої адміністратором електронного каталогу, яка не передбачає можливості замовника самостійно визначати інформацію про характеристики товару та їх допустимі значення.
{Абзац третій пункту 12 в редакції Постанови КМ № 1135 від 31.10.2023}
{Пункт 12 в редакції Постанови КМ № 677 від 04.07.2023}
121. Замовники можуть здійснювати публічні закупівлі товарів, послуг, робіт незалежно від їх вартості шляхом застосування відкритих торгів у порядку, визначеному Законом для відкритих торгів, оголошення про проведення яких оприлюднюється відповідно до частини третьої статті 10 Закону, та з урахуванням положень абзацу другого пункту 4, пунктів 19, 27, 43, абзацу дев'ятого пункту 44 та пункту 47 цих особливостей.
{Особливості доповнено пунктом 121 згідно з Постановою КМ № 382 від 02.04.2024}
13. Придбання замовниками товарів і послуг (крім послуг з поточного ремонту), вартість яких становить або перевищує 100 тис. гривень, послуг з поточного ремонту, вартість яких становить або перевищує 200 тис. гривень, робіт, вартість яких становить або перевищує 1,5 млн. гривень, може здійснюватися шляхом укладення договору про закупівлю без застосування відкритих торгів та/або електронного каталогу для закупівлі товару у разі, коли:
{Абзац другий пункту 13 виключено на підставі Постанови КМ № 952 від 01.09.2023}
2) замовник або його відокремлений підрозділ, що здійснює закупівлю згідно з абзацом другим пункту 15 цих особливостей, перебуває на території активних бойових дій, які не були завершені на дату укладення договору про закупівлю;
{Абзац четвертий пункту 13 виключено на підставі Постанови КМ № 952 від 01.09.2023}
{Абзац п'ятий пункту 13 виключено на підставі Постанови КМ № 952 від 01.09.2023}
{Абзац шостий пункту 13 виключено на підставі Постанови КМ № 952 від 01.09.2023}
{Абзац сьомий пункту 13 виключено на підставі Постанови КМ № 952 від 01.09.2023}
{Абзац восьмий пункту 13 виключено на підставі Постанови КМ № 952 від 01.09.2023}
4) існує нагальна потреба у здійсненні закупівлі у зв'язку з виникненням об'єктивних обставин, що унеможливлюють дотримання замовником строків для проведення закупівлі із застосуванням відкритих торгів та/або електронного каталогу, яка повинна бути документально підтверджена замовником;
5) роботи, товари чи послуги можуть бути виконані, поставлені чи надані виключно певним суб'єктом господарювання в одному з таких випадків:
предмет закупівлі полягає у створенні або придбанні витвору мистецтва або художнього виконання;
укладення договору про закупівлю з переможцем архітектурного або мистецького конкурсу;
відсутність конкуренції з технічних причин, яка повинна бути документально підтверджена замовником;
необхідність захисту прав інтелектуальної власності;
укладення договору про закупівлю з постачальником “останньої надії” або з постачальником універсальної послуги на постачання електричної енергії або природного газу;
6) відмінено відкриті торги через неподання жодної тендерної пропозиції для участі у відкритих торгах у строк, установлений замовником згідно з цими особливостями, у тому числі за лотом. При цьому предмет закупівлі, його технічні, кількісні та якісні характеристики, проект договору про закупівлю, а також вимоги до суб'єкта, з яким укладається договір про закупівлю, не повинні відрізнятися від вимог, що були визначені замовником у тендерній документації (крім вимог, визначених пунктом 47 цих особливостей), та сума договору про закупівлю не може перевищувати очікувану вартість предмета закупівлі, зазначену замовником в оголошенні про проведення відкритих торгів, які відмінено через відсутність достатньої кількості учасників процедури закупівлі (учасника процедури закупівлі), з урахуванням прийнятного відсотка перевищення ціни тендерної пропозиції учасника процедури закупівлі над очікуваною вартістю предмета закупівлі, якщо такий прийнятний відсоток був зазначений у тендерній документації;
7) після укладення договору про закупівлю у замовника виникла необхідність у постачанні додаткового обсягу товару тим самим постачальником, якщо в разі зміни постачальника замовник буде вимушений придбати товар з іншими технічними характеристиками, що призведе до виникнення несумісності, пов'язаної з експлуатацією і технічним обслуговуванням, або у разі, коли така закупівля зумовлена змінами до галузевих стандартів у сфері охорони здоров'я. Закупівля додаткового обсягу товару в того самого постачальника здійснюється протягом трьох років після укладення договору про закупівлю, якщо загальна вартість такого постачання не перевищує 50 відсотків ціни договору про закупівлю;
8) у замовника після укладення договору про закупівлю виникла необхідність у закупівлі додаткових робіт чи послуг, пов'язаних з предметом закупівлі основного договору, в того самого виконавця робіт/надавача послуг. Можливість і умови виконання таких додаткових робіт чи надання послуг можуть бути передбачені в основному договорі про закупівлю, укладеному за результатами проведення закупівлі. Закупівля додаткових робіт чи послуг у того самого виконавця робіт/надавача послуг здійснюється протягом трьох років після укладення договору про закупівлю, якщо загальна вартість таких робіт чи послуг не перевищує 50 відсотків ціни основного договору про закупівлю, укладеного за результатами проведення закупівлі;
9) здійснюється закупівля послуг з адвокатської діяльності;
10) здійснюється закупівля юридичних послуг, пов'язаних із захистом прав та інтересів України, у тому числі з метою захисту національної безпеки і оборони, під час врегулювання спорів, розгляду в закордонних юрисдикційних органах справ за участю іноземного суб'єкта та України;
11) здійснюється закупівля послуг, необхідних для проведення спортивних заходів, спортивних змагань, заходів з фізичної культури і спорту, фізкультурно-спортивної реабілітації, що включені до Єдиного календарного плану фізкультурно-оздоровчих, спортивних заходів та спортивних змагань України на відповідний рік;
{Абзац двадцять перший пункту 13 із змінами, внесеними згідно з Постановою КМ № 952 від 01.09.2023}
{Абзац двадцять другий пункту 13 виключено на підставі Постанови КМ № 952 від 01.09.2023}
13) здійснюється закупівля товарів, робіт та послуг для/з будівництва, ремонту та інших інженерно-технічних заходів із захисту об'єктів:
критичної інфраструктури паливно-енергетичного сектору критичної інфраструктури;
сектору систем життєзабезпечення критичної інфраструктури в рамках реалізації експериментального проекту відповідно до постанови Кабінету Міністрів України від 7 лютого 2025 р. № 142 “Про реалізацію експериментального проекту щодо нового будівництва, реконструкції, капітального ремонту, ремонту та інших інженерно-технічних заходів із захисту об'єктів критичної інфраструктури паливно-енергетичного сектору критичної інфраструктури” (Офіційний вісник України, 2025 р., № 20, ст. 1335) за договорами про закупівлю, які укладаються до 1 березня 2026 року;
{Підпункт 13 пункту 13 із змінами, внесеними згідно з Постановою КМ № 237 від 01.03.2024; в редакції Постанови КМ № 1314 від 18.10.2025 - діє до 1 березня 2026 року}
{Абзац пункту 13 виключено на підставі Постанови КМ № 952 від 01.09.2023}
15) здійснюється закупівля товарів, робіт і послуг для проведення заходів, спрямованих на забезпечення захисту об'єктів підприємств, установ та організацій електроенергетичного, ядерно-промислового, вугільно-промислового, нафтогазового комплексів та об'єктів критичної інфраструктури підсектору залізничного транспорту сектору транспорту і пошти, у тому числі для організації захисту їх працівників у частині будівництва, створення та облаштування об'єктів фонду захисних споруд цивільного захисту, для відновлення зруйнованих або пошкоджених внаслідок збройної агресії Російської Федерації таких об'єктів, а також для проведення першочергових аварійно-відбудовних робіт на об'єктах залізничної інфраструктури та ремонту тягового і рухомого складу;
{Абзац пункту 13 в редакції Постанов КМ № 981 від 12.09.2023, № 782 від 05.07.2024}
16) закупівля із застосуванням електронного каталогу не відбулася або в електронному каталозі відсутній необхідний замовнику товар, якщо така закупівля була проведена відповідно до пункту 5 розпорядження Кабінету Міністрів України від 25 вересня 2019 р. № 846 “Про визначення державної установи “Професійні закупівлі” централізованою закупівельною організацією” (Офіційний вісник України, 2019 р., № 77, ст. 2660) - із змінами, внесеними постановою Кабінету Міністрів України від 16 травня 2023 р. № 491;
{Пункт 13 доповнено новим абзацом згідно з Постановою КМ № 491 від 16.05.2023}
17) здійснюється закупівля програмного забезпечення, засобів зв'язку, пристроїв та засобів мережевої безпеки та інших засобів захисту технічної та інформаційної інфраструктури Апаратом Ради національної безпеки і оборони України для забезпечення функціонування та розвитку Головного ситуаційного центру України у разі, коли інформація, що повинна бути оприлюднена в оголошенні про проведення відкритих торгів та/або в тендерній документації, є інформацією з обмеженим доступом або коли її розголошення під час дії правового режиму воєнного стану може нести загрозу національній безпеці;
{Пункт 13 доповнено новим абзацом згідно з Постановою КМ № 1135 від 31.10.2023}
18) здійснюється закупівля природного газу суб'єктом ринку природного газу, на якого Кабінетом Міністрів України відповідно до Закону України “Про ринок природного газу” покладено спеціальні обов'язки для забезпечення загальносуспільних інтересів у процесі функціонування ринку природного газу;
{Пункт 13 доповнено новим абзацом згідно з Постановою КМ № 1135 від 31.10.2023}
19) здійснюється закупівля послуг, пов'язаних із створенням або залученням фінансових інструментів, гарантій, кредитів або грантів, а також послуг, пов'язаних із створенням інструментів страхування, перестрахування та/або відшкодування збитків від воєнних ризиків торгових суден, задіяних у перевезенні українських експортних товарів, суден технічного флоту (спеціалізованих суден), на яких встановлені газопоршневі та/або газотурбінні установки, призначені для виробництва електричної енергії;
{Пункт 13 доповнено новим абзацом згідно з Постановою КМ № 1140 від 02.11.2023; із змінами, внесеними згідно з Постановами КМ № 382 від 02.04.2024, № 1069 від 13.09.2024}
20) здійснюється закупівля товарів, необхідних для проведення ремонту та відновлення техніки, на виконання договору про спільну діяльність, стороною якого виступає АТ “Укрзалізниця” та укладеного з метою підвищення обороноздатності держави на період дії правового режиму воєнного стану в Україні;
{Пункт 13 доповнено новим абзацом згідно з Постановою КМ № 782 від 05.07.2024}
21) здійснюється закупівля товарів, робіт та послуг, необхідних для забезпечення будівництва військових інженерно-технічних і фортифікаційних споруд, виконання мобілізаційних завдань (замовлень), заходів, пов'язаних з підготовкою і виконанням завдань територіальної оборони, виконання договорів, що містять інформацію з обмеженим доступом, якщо така закупівля здійснюється для нагальних потреб Збройних Сил, інших військових формувань, правоохоронних органів, ДСНС, вищих військових навчальних закладів на їх запит з подальшою передачею таких товарів, робіт та послуг на облік запитувача. Запит Збройних Сил, інших військових формувань, правоохоронних органів, ДСНС, вищих військових навчальних закладів погоджується (затверджується) їх уповноваженою службовою (посадовою) особою та повинен містити обґрунтування нагальності потреби у здійсненні закупівлі відповідно до цього підпункту;
{Пункт 13 доповнено новим абзацом згідно з Постановою КМ № 782 від 05.07.2024}
22) здійснюється закупівля:
парових турбін (на умовах співфінансування), газопоршневих, газотурбінних когенераційних установок, газотурбінних установок та блочно-модульних котелень (їх складових), теплових насосів, котелень, їх складових, обладнання до них, послуг з їх оренди;
{Абзац пункту 13 із змінами, внесеними згідно з Постановами КМ № 1067 від 01.09.2025, № 1582 від 28.11.2025}
послуг з оренди (фрахту, лізингу тощо) суден технічного флоту (спеціалізованих суден), на яких встановлені газопоршневі та/або газотурбінні установки, призначені для виробництва електричної енергії, послуг з найму персоналу для таких установок;
товарів, робіт та послуг, пов'язаних з будівництвом установок, зазначених у абзацах другому і третьому цього підпункту, введенням в експлуатацію, здійсненням заходів щодо проектування, будівництва та/або реконструкції електричних, газових мереж, необхідних для забезпечення можливості видачі потужності, приєднанням таких установок до електричних, газових та інших мереж, артезіанських свердловин, інших експлуатаційних свердловин різних типів;
{Абзац тридцять сьомий пункту 13 із змінами, внесеними згідно з Постановою КМ № 1582 від 28.11.2025}
послуг з проектування, обслуговування, планових і позапланових ремонтів таких установок для підприємств паливно-енергетичного комплексу для підготовки до опалювального сезону;
{Абзац пункту 13 із змінами, внесеними згідно з Постановою КМ № 1067 від 01.09.2025}
{Пункт 13 доповнено новим абзацом згідно з Постановою КМ № 782 від 05.07.2024; підпункт 22 пункту 13 в редакції Постанови КМ № 1069 від 13.09.2024}
23) здійснюється закупівля послуг, пов'язаних з перевезенням (оформлення документів, що посвідчують особу, віз, проїзних документів, страхування, транспортування тощо) кандидатів для проходження військової служби з числа іноземців або осіб без громадянства з території іноземних держав, їх харчуванням та проживанням;
{Пункт 13 доповнено підпунктом 23 згідно з Постановою КМ № 442 від 15.04.2025; із змінами, внесеними згідно з Постановою КМ № 509 від 02.05.2025}
24) здійснюється закупівля транспортних засобів, що були в користуванні (з типом кузова пікап, мотовсюдиходів (квадроциклів, у тому числі квадроциклів типу багі) та мотоциклів), військовими частинами, що уповноважені згідно з рішеннями державних замовників у сфері оборони на здійснення закупівель та укладення державних контрактів (договорів), за умови наявності штатно-табельної потреби. Вартість таких транспортних засобів визначається на підставі висновку експерта (висновку експертного дослідження) або звіту про оцінку майна;
{Пункт 13 доповнено підпунктом 24 згідно з Постановою КМ № 992 від 15.08.2025}
25) здійснюється закупівля суб'єктами ринку природного газу компресорних, газопоршневих та/або газотурбінних газоперекачувальних установок, у тому числі таких, що були у користуванні, а також послуг, необхідних для проведення їх оцінки. При цьому закупівля установок, що були у користуванні, проводиться за ціною, яка не перевищує їх вартість, визначену на підставі висновку експерта (експертного дослідження) або звіту про оцінку майна.
{Пункт 13 доповнено новим абзацом згідно з Постановою КМ № 1067 від 01.09.2025}
26) здійснюється закупівля юридичною особою, єдиним учасником (засновником) якої є держава, до 17 лютого 2026 р. послуг, необхідних для здійснення управління боргом, залучення, обслуговування і погашення запозичень, вчинення правочинів з борговими зобов'язаннями, що виникли внаслідок залучення запозичень з міжнародного ринку капіталу через інструменти кредитування, розміщення іноземних боргових цінних паперів на іноземній фондовій біржі, у тому числі шляхом обміну, випуску, купівлі, викупу та продажу боргових зобов'язань.
{Пункт 13 доповнено новим абзацом згідно з Постановою КМ № 46 від 19.01.2026}
Придбання замовниками товарів і послуг, вартість яких становить або перевищує 100 тис. гривень та є меншою, ніж 200 тис. гривень, може здійснюватися шляхом укладення договору про закупівлю без застосування відкритих торгів та/або електронного каталогу для закупівлі товару у разі, коли закупівля товарів і послуг здійснюється у підприємства або організації, що засновані громадською організацією осіб з інвалідністю та отримали дозвіл на право користування пільгами з оподаткування відповідно до законодавства.
За результатами закупівлі, здійсненої відповідно до цього пункту, замовники оприлюднюють в електронній системі закупівель звіт про договір про закупівлю, укладений без використання електронної системи закупівель, відповідно до пункту 38 розділу X “Прикінцеві та перехідні положення” Закону.
У разі укладення договору про закупівлю відповідно до цього пункту замовник разом із звітом про договір про закупівлю, укладений без використання електронної системи закупівель, оприлюднює в електронній системі закупівель договір про закупівлю та додатки до нього, а також обґрунтування підстави для здійснення замовником закупівлі відповідно до цього пункту. Обґрунтування у формі розпорядчого рішення замовника або іншого документа готується уповноваженою особою або іншою службовою (посадовою) особою замовника та погоджується (затверджується) керівником замовника або іншою особою, визначеною керівником замовника. У разі укладення договору про закупівлю, зазначеного в абзацах другому, третьому частини першої статті 41 Закону, відповідно до цього пункту замовник протягом трьох робочих днів з дня його укладення оприлюднює в електронній системі закупівель звіт про договір про закупівлю, укладений без використання електронної системи закупівель, інформацію, визначену пунктом 10 частини першої статті 10 Закону, та обґрунтування підстави для здійснення замовником закупівлі відповідно до цього пункту. У такому випадку замовник може не оприлюднювати інформацію, зазначену в договорі про закупівлю, про своє місцезнаходження та/або місцезнаходження постачальника (виконавця робіт, надавача послуг), та/або місце поставки товарів, виконання робіт чи надання послуг, якщо поширення такої інформації несе ризики для безпеки замовника та/або постачальника (виконавця робіт, надавача послуг). У разі укладення договору про закупівлю товарів, робіт і послуг, необхідних для забезпечення будівництва військових інженерно-технічних і фортифікаційних споруд, у звіті про договір про закупівлю, укладений без використання електронної системи закупівель, зазначається така інформація: найменування замовника; назва предмета закупівлі; ціна, зазначена в договорі про закупівлю. У разі укладення договору про закупівлю, зазначеного в абзаці другому частини першої статті 41 Закону, до такого звіту додаються документи, що містять інформацію про ціни на матеріальні ресурси у машинозчитувальному форматі. У разі укладення договору про закупівлю відповідно до підпунктів 13, 15, 17, 18, 20, 21, 26 цього пункту (крім договору про закупівлю, зазначеного в абзацах другому, третьому частини першої статті 41 Закону) замовник не пізніше ніж через 10 робочих днів з дня укладення такого договору розміщує в електронній системі закупівель договір про закупівлю та додатки до нього, а також отриманий від Збройних Сил, інших військових формувань, правоохоронних органів, ДСНС, вищих військових навчальних закладів запит - у разі укладення договору про закупівлю відповідно до підпункту 21 цього пункту, що автоматично оприлюднюються в електронній системі закупівель через 90 днів з дня припинення або скасування правового режиму воєнного стану в Україні.
{Абзац пункту 13 із змінами, внесеними згідно з Постановами КМ № 952 від 01.09.2023, № 981 від 12.09.2023, № 1135 від 31.10.2023, № 782 від 05.07.2024; в редакції Постанови КМ № 782 від 05.07.2024; із змінами, внесеними згідно з Постановами КМ № 1067 від 01.09.2025, № 46 від 19.01.2026}
У разі внесення змін до договору про закупівлю, укладеного відповідно до підпунктів 17, 18, 20, 21 цього пункту (крім договору про закупівлю, зазначеного в абзацах другому, третьому частини першої статті 41 Закону), у випадках, передбачених пунктом 19 цих особливостей, разом з повідомленням про внесення змін до договору про закупівлю замовник розміщує в електронній системі закупівель зміни до договору про закупівлю, що автоматично оприлюднюються в електронній системі закупівель через 90 днів з дня припинення або скасування правового режиму воєнного стану в Україні. У разі внесення змін до істотних умов договору про закупівлю, укладеного відповідно до підпунктів 13, 15, 26 цього пункту (крім договору про закупівлю, зазначеного в абзацах другому, третьому частини першої статті 41 Закону), протягом трьох робочих днів з дня їх внесення до договору про закупівлю замовник розміщує в електронній системі закупівель такі зміни до договору про закупівлю, що автоматично оприлюднюються в електронній системі закупівель через 90 днів з дня припинення або скасування правового режиму воєнного стану в Україні. У разі внесення змін до істотних умов договору про закупівлю, зазначеного в абзацах другому, третьому частини першої статті 41 Закону, укладеного відповідно до підпунктів 13, 15 цього пункту, та/або складення договірної ціни, уточненої (узгодженої) відповідно до затвердженої проектної документації до договору про закупівлю, зазначеного в абзаці третьому частини першої статті 41 Закону, укладеного відповідно до підпунктів 13, 15 цього пункту, разом з повідомленням про внесення змін до договору про закупівлю та/або про ціни на матеріальні ресурси замовник оприлюднює в електронній системі закупівель інформацію, визначену пунктом 11 частини першої статті 10 Закону, у порядку та на умовах, що ним визначені.
{Абзац пункту 13 в редакції Постанови КМ № 782 від 05.07.2024; із змінами, внесеними згідно з Постановами КМ № 1067 від 01.09.2025, № 46 від 19.01.2026}
У разі коли оприлюднення в електронній системі закупівель інформації про місцезнаходження замовника та/або місцезнаходження (для юридичної особи)/місце проживання (для фізичної особи) постачальника (виконавця робіт, надавача послуг), та/або місце поставки товарів, виконання робіт чи надання послуг (оприлюднення якої передбачено Законом та/або цими особливостями) несе загрозу безпеці замовника та/або постачальника, така інформація в договорі про закупівлю, який укладається відповідно до цього пункту та оприлюднюється в електронній системі закупівель, може зазначатися як назва адміністративно-територіальної одиниці (область, район, місто, район у місті, селище, село) місцезнаходження замовника та/або місцезнаходження (для юридичної особи)/місце проживання (для фізичної особи) постачальника (виконавця робіт, надавача послуг), та/або назва адміністративно-територіальної одиниці (область, район, місто, район у місті, селище, село), в який здійснюється доставка товару (в якому виконуються роботи чи надаються послуги).
Звіт про виконання договору про закупівлю, укладений відповідно до цього пункту, не оприлюднюється замовником в електронній системі закупівель.
14. Закупівля відповідно до цих особливостей здійснюється замовником на підставі наявної потреби або у разі планової потреби наступного року (планових потреб наступних періодів). Запланована закупівля, незалежно від її вартості, включається до річного плану закупівель замовника відповідно до статті 4 Закону.
Замовники можуть не публікувати інформацію про своє місцезнаходження у річному плані закупівель, якщо поширення такої інформації несе ризики для їх безпеки.
15. Предмет закупівлі визначається замовником відповідно до вимог Закону та Порядку визначення предмета закупівлі, затвердженого наказом Мінекономіки від 15 квітня 2020 р. № 708.
За рішенням замовника його відокремлений підрозділ може здійснювати закупівлю самостійно для задоволення потреб такого підрозділу. У такому випадку предмет закупівлі визначається замовником окремо для відокремленого підрозділу. Інформація про потребу в закупівлі, що повинна бути здійснена відокремленим підрозділом, вноситься до річного плану замовника.
Якщо у замовника виникла додаткова потреба (яку замовник не міг передбачити на момент здійснення закупівлі за тотожним предметом закупівлі) у здійсненні закупівлі за предметом закупівлі, закупівля за яким ним вже була здійснена у поточному році, очікувана вартість такого предмета закупівлі не додається до очікуваної вартості тотожного предмета закупівлі (тотожних предметів закупівель), закупівля яких була здійснена, а замовник обирає вид закупівлі такого предмета закупівлі з урахуванням вартісних меж, визначених цими особливостями.
16. Адміністратор електронної системи закупівель забезпечує захищеність інформації в зазначеній системі відповідно до частини четвертої статті 12 Закону і пункту 91 Порядку функціонування електронної системи закупівель та проведення авторизації електронних майданчиків, затвердженого постановою Кабінету Міністрів України від 24 лютого 2016 р. № 166 (Офіційний вісник України, 2016 р., № 22, ст. 855; 2019 р., № 66, ст. 2258).
17. Договір про закупівлю за результатами проведеної закупівлі згідно з пунктами 10, 13, 80, 86, 88, 89, 91 цих особливостей укладається відповідно до Цивільного і Господарського кодексів України з урахуванням положень статті 41 Закону, крім частин другої - п'ятої, сьомої - дев'ятої статті 41 Закону, та цих особливостей.
{Абзац перший пункту 17 із змінами, внесеними згідно з Постановами КМ № 382 від 02.04.2024, № 1254 від 25.09.2025}
Переможець процедури закупівлі під час укладення договору про закупівлю повинен надати відповідну інформацію про право підписання договору про закупівлю.
Забороняється укладення договорів про закупівлю, що передбачають оплату замовником товарів, робіт і послуг до/без проведення відкритих торгів/використання електронного каталогу, крім випадків, передбачених цими особливостями.
18. Умови договору про закупівлю не повинні відрізнятися від змісту тендерної пропозиції переможця процедури закупівлі, у тому числі за результатами електронного аукціону, крім випадків:
визначення грошового еквівалента зобов'язання в іноземній валюті;
перерахунку ціни в бік зменшення ціни тендерної пропозиції переможця без зменшення обсягів закупівлі;
перерахунку ціни та обсягів товарів в бік зменшення за умови необхідності приведення обсягів товарів до кратності упаковки.
19. Істотні умови договору про закупівлю, укладеного відповідно до пунктів 10, 13 (крім підпунктів 13, 15 та 26 пункту 13 цих особливостей, крім договору про закупівлю, зазначеного в абзацах другому, третьому частини першої статті 41 Закону), 80, 86, 88, 89, 91 цих особливостей, не можуть змінюватися після його підписання до виконання зобов'язань сторонами в повному обсязі, крім випадків:
{Абзац перший пункту 19 із змінами, внесеними згідно з Постановами КМ № 382 від 02.04.2024, № 1067 від 01.09.2025; в редакції Постанови КМ № 1254 від 25.09.2025; із змінами, внесеними згідно з Постановою КМ № 46 від 19.01.2026}
1) зменшення обсягів закупівлі, зокрема з урахуванням фактичного обсягу видатків замовника;
2) узгодженого сторонами збільшення ціни за одиницю товару не більше ніж на 10 відсотків пропорційно коливанню ціни такого товару на ринку, що відбулося з дня укладення договору про закупівлю (у разі збільшення ціни за одиницю товару за цим підпунктом вперше) або з дня останнього внесення змін до договору про закупівлю в частині зміни ціни (у разі збільшення ціни за одиницю товару за цим підпунктом вдруге і далі), за умови документального підтвердження такого коливання. Такі зміни до договору про закупівлю можуть бути внесені не раніше 90 днів з дня підписання договору про закупівлю або внесення до нього змін щодо збільшення ціни за одиницю товару за умови, що такі зміни не призведуть до збільшення суми, визначеної в договорі про закупівлю. Обмеження стосовно строків внесення змін до договору про закупівлю щодо збільшення ціни за одиницю товару не застосовується у разі зміни умов договору про закупівлю бензину та дизельного пального, природного газу та електричної енергії. Обмеження щодо збільшення ціни за одиницю товару не більше ніж на 10 відсотків застосовується щодо кожного окремого випадку збільшення ціни за одиницю товару (без обмеження кількості змін). Змінена ціна за одиницю товару не повинна перевищувати 50 відсотків ціни за одиницю товару, що передбачена в початковому договорі про закупівлю;
{Підпункт 2 пункту 19 в редакції Постанови КМ № 1067 від 01.09.2025}
3) покращення якості предмета закупівлі за умови, що таке покращення не призведе до збільшення суми, визначеної в договорі про закупівлю;
4) продовження строку дії договору про закупівлю та/або строку виконання зобов'язань щодо передачі товару, виконання робіт, надання послуг у разі виникнення документально підтверджених об'єктивних обставин, що спричинили таке продовження, у тому числі обставин непереборної сили, затримки фінансування витрат замовника, за умови, що такі зміни не призведуть до збільшення суми, визначеної в договорі про закупівлю;
5) погодження зміни ціни в договорі про закупівлю в бік зменшення (без зміни кількості (обсягу) та якості товарів, робіт і послуг), у тому числі у разі коливання ціни товару на ринку;
{Підпункт 5 пункту 19 із змінами, внесеними згідно з Постановою КМ № 1067 від 01.09.2025}
6) зміни ціни в договорі про закупівлю у зв'язку з зміною ставок податків і зборів та/або зміною умов щодо надання пільг з оподаткування - пропорційно до зміни таких ставок та/або пільг з оподаткування, а також у зв'язку із зміною системи оподаткування пропорційно до зміни податкового навантаження внаслідок зміни системи оподаткування;
7) зміни встановленого згідно із законодавством органами державної статистики індексу споживчих цін, зміни курсу іноземної валюти, зміни біржових котирувань або показників Platts, ARGUS, регульованих цін (тарифів), нормативів, середньозважених цін на електроенергію на ринку “на добу наперед”, що застосовуються в договорі про закупівлю, у разі встановлення в договорі про закупівлю порядку зміни ціни;
8) зміни умов у зв'язку із застосуванням положень частини шостої статті 41 Закону;
9) зменшення обсягів закупівлі та/або ціни згідно з договорами про закупівлю робіт з будівництва об'єктів нерухомого майна відповідно до постанови Кабінету Міністрів України від 25 квітня 2023 р. № 382 “Про реалізацію експериментального проекту щодо відновлення населених пунктів, які постраждали внаслідок збройної агресії Російської Федерації” (Офіційний вісник України, 2023 р., № 46, ст. 2466), якщо розроблення проектної документації покладено на підрядника, після проведення експертизи та затвердження проектної документації в установленому законодавством порядку;
{Пункт 19 доповнено новим абзацом згідно з Постановою КМ № 1205 від 07.11.2023}
10) співфінансування в обсязі не менш як 75 відсотків ціни договору про закупівлю, укладеного оператором системи передачі електричної енергії, за кошти кредитів, позик, грантів, що надаються відповідно до міжнародних договорів України організаціями, зазначеними у частині другій статті 6 Закону, із подальшим застосуванням правил і процедур, встановлених організацією, що здійснює таке співфінансування;
{Пункт 19 доповнено новим абзацом згідно з Постановою КМ № 1196 від 25.09.2025}
11) зміни обсягів закупівлі, ціни та інших умов договору про закупівлю на постачання електричної енергії, чинного на дату набрання чинності постановою Кабінету Міністрів України від 17 січня 2026 р. № 44 “Про внесення зміни до пункту 19 особливостей здійснення публічних закупівель товарів, робіт і послуг для замовників, передбачених Законом України “Про публічні закупівлі”, на період дії правового режиму воєнного стану в Україні та протягом 90 днів з дня його припинення або скасування”, для виконання вимог, визначених пунктом 6 постанови Кабінету Міністрів України від 15 січня 2026 р. № 39 “Деякі питання подолання наслідків надзвичайної ситуації державного рівня в електроенергетичних системах”, - із змінами, внесеними постановою Кабінету Міністрів України від 17 січня 2026 р. № 43.
{Пункт 19 доповнено новим абзацом згідно з Постановою КМ № 44 від 17.01.2026}
{Абзац пункту 19 виключено на підставі Постанови КМ № 1067 від 01.09.2025}
20. Повідомлення про внесення змін до договору про закупівлю та/або про ціни на матеріальні ресурси повинно містити таку інформацію:
{Абзац перший пункту 20 із змінами, внесеними згідно з Постановою КМ № 1067 від 01.09.2025}
1) найменування, місцезнаходження та ідентифікаційний код замовника в Єдиному державному реєстрі юридичних осіб, фізичних осіб - підприємців та громадських формувань, його категорія;
2) унікальний номер оголошення про проведення відкритих торгів/закупівлі, здійсненої з використанням електронного каталогу/звіту про договір про закупівлю, укладений без використання електронної системи закупівель, присвоєний електронною системою закупівель;
3) дата укладення та номер договору про закупівлю;
4) найменування (для юридичної особи) або прізвище, власне ім'я, по батькові (за наявності) (для фізичної особи) учасника, з яким укладено договір про закупівлю;
5) ідентифікаційний код в Єдиному державному реєстрі юридичних осіб, фізичних осіб - підприємців та громадських формувань/реєстраційний номер облікової картки платника податків учасника, з яким укладено договір про закупівлю;
6) місцезнаходження (для юридичної особи) або місце проживання (для фізичної особи) учасника, з яким укладено договір про закупівлю, номер телефона;
7) дата внесення змін до договору про закупівлю та/або дата складення договірної ціни, уточненої (узгодженої) відповідно до затвердженої проектної документації до договору про закупівлю, зазначеного в абзаці третьому частини першої статті 41 Закону;
{Абзац восьмий пункту 20 в редакції Постанови КМ № 1067 від 01.09.2025}
8) випадки внесення змін до істотних умов договору про закупівлю відповідно до пункту 19 цих особливостей та/або інформація про складення договірної ціни, уточненої (узгодженої) відповідно до затвердженої проектної документації до договору про закупівлю, зазначеного в абзаці третьому частини першої статті 41 Закону;
{Абзац дев'ятий пункту 20 із змінами, внесеними згідно з Постановою КМ № 782 від 05.07.2024; в редакції Постанови КМ № 1067 від 01.09.2025}
9) опис змін, що внесені до істотних умов договору про закупівлю, та/або дані щодо цін на матеріальні ресурси.
{Абзац десятий пункту 20 в редакції Постанови КМ № 1067 від 01.09.2025}
Повідомлення про внесення змін до договору про закупівлю та/або про ціни на матеріальні ресурси може містити іншу додаткову інформацію.
{Абзац одинадцятий пункту 20 в редакції Постанови КМ № 1067 від 01.09.2025}
У разі оприлюднення повідомлення про внесення змін до договору про закупівлю та/або про ціни на матеріальні ресурси у разі збільшення ціни за одиницю товару відповідно до підпункту 2 пункту 19 цих особливостей до такого повідомлення додається обґрунтування наявності підстав для внесення змін до договору про закупівлю, яке повинно бути документально підтверджено замовником.
{Абзац пункту 20 в редакції Постанови КМ № 1067 від 01.09.2025}
У повідомленні про внесення змін до договору про закупівлю та/або про ціни на матеріальні ресурси для договорів про закупівлю товарів, робіт та послуг, необхідних для забезпечення будівництва військових інженерно-технічних і фортифікаційних споруд, зазначаються такі відомості: найменування замовника; унікальний номер звіту про договір про закупівлю, укладений без використання електронної системи закупівель, присвоєний електронною системою закупівель; випадки внесення змін до істотних умов договору (відповідно до пункту 19 цих особливостей); ціна, визначена в договорі про закупівлю (в разі її зміни). Таке повідомлення та документи, що містять інформацію про ціни на матеріальні ресурси у машинозчитувальному форматі (у разі укладення договору про закупівлю, зазначеного в абзацах другому, третьому частини першої статті 41 Закону), оприлюднюються у порядку та на умовах, визначених пунктом 11 частини першої статті 10 Закону.
{Абзац пункту 20 в редакції Постанови КМ № 1067 від 01.09.2025}
Замовник відповідно до вимог Закону з урахуванням цих особливостей обов'язково оприлюднює повідомлення про внесення змін до договору про закупівлю та/або про ціни на матеріальні ресурси у разі:
{Абзац пункту 20 в редакції Постанови КМ № 1067 від 01.09.2025}
внесення змін до істотних умов договору про закупівлю у випадках, передбачених пунктом 19 цих особливостей. До такого повідомлення додаються зміни до договору про закупівлю (у тому числі документи, що містять інформацію про ціни на матеріальні ресурси, в разі зміни цін на них) у машинозчитувальному форматі (у разі внесення змін до договорів, зазначених в абзацах другому, третьому частини першої статті 41 Закону);
{Абзац пункту 20 в редакції Постанови КМ № 1067 від 01.09.2025}
складення договірної ціни, уточненої (узгодженої) відповідно до затвердженої проектної документації до договору про закупівлю, зазначеного в абзаці третьому частини першої статті 41 Закону. До такого повідомлення додається уточнена договірна ціна (у тому числі документи, що містять інформацію про ціни на матеріальні ресурси) у машинозчитувальному форматі.
{Абзац пункту 20 в редакції Постанови КМ № 1067 від 01.09.2025}
У разі коли оприлюднення в електронній системі закупівель інформації про місцезнаходження замовника та/або місцезнаходження (для юридичної особи)/місце проживання (для фізичної особи) постачальника (виконавця робіт, надавача послуг), та/або місце поставки товарів, виконання робіт чи надання послуг (оприлюднення якої передбачено Законом та/або цими особливостями) несе загрозу безпеці замовника та/або постачальника, така інформація в повідомленні про внесення змін до договору про закупівлю може зазначатися як назва адміністративно-територіальної одиниці (область, район, місто, район у місті, селище, село) місцезнаходження замовника та/або місцезнаходження (для юридичної особи)/місце проживання (для фізичної особи) постачальника (виконавця робіт, надавача послуг), та/або назва адміністративно-територіальної одиниці (область, район, місто, район у місті, селище, село), в який здійснюється доставка товару (в якому виконуються роботи чи надаються послуги).
21. Договір про закупівлю є нікчемним у разі:
1) коли замовник уклав договір про закупівлю з порушенням вимог, визначених пунктом 5 цих особливостей;
2) укладення договору про закупівлю з порушенням вимог пункту 18 цих особливостей;
3) укладення договору про закупівлю в період оскарження відкритих торгів відповідно до статті 18 Закону та цих особливостей;
4) укладення договору з порушенням строків, передбачених абзацами третім та четвертим пункту 49 цих особливостей, крім випадків зупинення перебігу строків у зв'язку з розглядом скарги органом оскарження відповідно до статті 18 Закону з урахуванням цих особливостей;
5) коли назва предмета закупівлі із зазначенням коду за Єдиним закупівельним словником не відповідає товарам, роботам чи послугам, що фактично закуплені замовником.
22. Державне регулювання, контроль у сфері публічних закупівель та громадський контроль здійснюються відповідно до статті 7 Закону з урахуванням цих особливостей.
{Пункт 22 із змінами, внесеними згідно з Постановою КМ № 1254 від 25.09.2025}
23. Держаудитслужба та її міжрегіональні територіальні органи здійснюють моніторинг процедур закупівель, спрощених закупівель, а також закупівель, за якими в електронній системі закупівель оприлюднюється звіт про договір про закупівлю, укладений без застосування електронної системи закупівель, у порядку, встановленому статтею 8 Закону України “Про публічні закупівлі”.
{Абзац перший пункту 23 із змінами, внесеними згідно з Постановою КМ № 952 від 01.09.2023}
Дані автоматичних індикаторів ризиків застосовуються з урахуванням цих особливостей.
Порядок проведення відкритих торгів
24. Замовник самостійно та безоплатно через авторизований електронний майданчик оприлюднює в електронній системі закупівель відповідно до Порядку розміщення інформації про публічні закупівлі, затвердженого наказом Мінекономіки від 11 червня 2020 р. № 1082, та цих особливостей оголошення про проведення відкритих торгів та тендерну документацію на закупівлю товарів, послуг не пізніше ніж за сім днів, на закупівлю робіт не пізніше ніж за 14 днів до кінцевого строку подання тендерних пропозицій.
{Пункт 24 із змінами, внесеними згідно з Постановою КМ № 382 від 02.04.2024}
25. Положення частини третьої статті 10 Закону до відкритих торгів, оголошених замовником згідно з цими особливостями, не застосовується.
У разі проведення відкритих торгів із закупівлі послуг з розмінування земельних ділянок сільськогосподарського призначення, що проводяться бюджетною установою “Центр гуманітарного розмінування” відповідно до Порядку використання коштів, передбачених у державному бюджеті для здійснення компенсації витрат за гуманітарне розмінування земель сільськогосподарського призначення, затвердженого постановою Кабінету Міністрів України від 12 березня 2024 р. № 284 (Офіційний вісник України, 2024 р., № 28, ст. 1811), положення пунктів 36, 37 цих особливостей не застосовуються.
{Пункт 25 доповнено абзацом згідно з Постановою КМ № 990 від 30.08.2024}
26. Оголошення про проведення відкритих торгів повинно містити інформацію, визначену частиною другою статті 21 Закону з урахуванням цих особливостей.
27. У разі коли оприлюднення в електронній системі закупівель інформації про місцезнаходження замовника та/або місцезнаходження (для юридичної особи)/місце проживання (для фізичної особи) постачальника (виконавця робіт, надавача послуг), та/або місце поставки товарів, виконання робіт чи надання послуг (оприлюднення якої передбачено Законом та/або цими особливостями) несе загрозу безпеці замовника та/або постачальника, така інформація може зазначатися як назва адміністративно-територіальної одиниці (область, район, місто, район у місті, селище, село) місцезнаходження замовника та/або місцезнаходження (для юридичної особи)/місце проживання (для фізичної особи) постачальника (виконавця робіт, надавача послуг), та/або назва адміністративно-територіальної одиниці (область, район, місто, район у місті, селище, село), в який здійснюється доставка товару (в якому виконуються роботи чи надаються послуги).
28. Тендерна документація формується замовником відповідно до вимог статті 22 Закону з урахуванням цих особливостей.
Замовник в тендерній документації обов'язково зазначає інформацію про прийняття чи неприйняття до розгляду тендерної пропозиції, ціна якої є вищою, ніж очікувана вартість предмета закупівлі, визначена замовником в оголошенні про проведення відкритих торгів.
Якщо замовник зазначає в тендерній документації про прийняття до розгляду тендерної пропозиції, ціна якої є вищою, ніж очікувана вартість предмета закупівлі, визначена замовником в оголошенні про проведення відкритих торгів, він повинен зазначити про прийнятний відсоток перевищення ціни тендерної пропозиції учасника процедури закупівлі над очікуваною вартістю предмета закупівлі, визначеної замовником в оголошенні про проведення відкритих торгів.
Якщо замовник не зазначив про прийняття до розгляду тендерної пропозиції, ціна якої є вищою, ніж очікувана вартість предмета закупівлі, визначена замовником в оголошенні про проведення відкритих торгів, та/або не зазначив прийнятний відсоток перевищення, або відсоток перевищення є більшим, ніж зазначений замовником в тендерній документації, то замовник відхиляє таку тендерну пропозицію відповідно до абзацу четвертого підпункту 2 пункту 44 цих особливостей.
У тендерній документації відомості, наведені у пункті 2 частини другої статті 22 Закону, визначаються відповідно до вимог, зазначених в абзацах шостому - восьмому цього пункту.
У тендерній документації зазначаються:
один або кілька кваліфікаційних критеріїв відповідно до статті 16 Закону з урахуванням положень цих особливостей та інформація про спосіб підтвердження відповідності учасників процедури закупівлі установленим критеріям і вимогам згідно із законодавством;
підстави для відмови в участі у відкритих торгах, встановлені пунктом 47 цих особливостей, та інформація про спосіб підтвердження відсутності підстав для відхилення. Замовник не вимагає документального підтвердження інформації про відсутність підстав для відхилення тендерної пропозиції учасника процедури закупівлі та/або переможця, визначених пунктом 47 цих особливостей, у разі, коли така інформація є публічною, що оприлюднена у формі відкритих даних згідно із Законом України “Про доступ до публічної інформації”, та/або міститься у відкритих публічних електронних реєстрах, доступ до яких є вільним, та/або може бути отримана електронною системою закупівель шляхом обміну інформацією з іншими державними системами та реєстрами.
Для об'єднання учасників як учасника процедури закупівлі замовником зазначаються умови щодо надання інформації та способу підтвердження відповідності таких учасників об'єднання установленим кваліфікаційним критеріям та підставам, визначеним пунктом 47 цих особливостей.
Перелік всіх документів та/або всієї інформації, які подаються учасником процедури закупівлі у складі тендерної пропозиції, та перелік всіх документів та/або всієї інформації, які подаються переможцем процедури закупівлі, оформлюються двома окремими додатками до тендерної документації. У зазначених переліках замовник розміщує посилання на відповідні вимоги тендерної документації, якщо включення таких вимог до переліків у повному обсязі ускладнило б їх сприйняття.
{Пункт 28 доповнено новим абзацом згідно з Постановою КМ № 782 від 05.07.2024; в редакції Постанови КМ № 1067 від 01.09.2025}
Тендерна документація може містити правила зазначення в договорі про закупівлю грошового еквівалента в національній чи іноземній валюті за офіційним курсом, установленим Національним банком станом на дату розкриття тендерних пропозицій.
Тендерна документація не повинна містити вимог, що обмежують нижню межу ціни тендерної пропозиції учасника процедури закупівлі.
{Пункт 28 доповнено абзацом згідно з Постановою КМ № 382 від 02.04.2024}
29. У разі проведення відкритих торгів згідно з цими особливостями для закупівлі твердого палива, природного газу, газу скрапленого для комунально-побутового споживання та промислових цілей, електричної енергії положення пунктів 1 і 2 частини другої статті 16 Закону замовником не застосовуються.
{Абзац перший пункту 29 із змінами, внесеними згідно з Постановою КМ № 277 від 11.03.2025}
У разі здійснення закупівель, визначених абзацом першим цього пункту, замовники не можуть установлювати вимоги до предмета закупівлі, що не передбачені відповідним національним стандартом (за наявності національного стандарту для відповідного предмета закупівлі).
30. Під час проведення відкритих торгів тендерні пропозиції мають право подавати всі заінтересовані особи.
31. Тендерні пропозиції подаються відповідно до порядку, визначеного статтею 26 Закону, крім положень частин першої, четвертої, шостої та сьомої статті 26 Закону.
Тендерна пропозиція подається в електронній формі через електронну систему закупівель шляхом заповнення електронних форм з окремими полями, у яких зазначається інформація про ціну, інші критерії оцінки (у разі їх встановлення замовником), інформація від учасника процедури закупівлі про його відповідність кваліфікаційним (кваліфікаційному) критеріям (у разі їх (його) встановлення, наявність/відсутність підстав, установлених у пункті 47 цих особливостей і в тендерній документації, та шляхом завантаження необхідних документів, що вимагаються замовником у тендерній документації.
Тендерні пропозиції залишаються дійсними протягом зазначеного в тендерній документації строку, який у разі необхідності може бути продовжений.
До закінчення зазначеного строку замовник має право вимагати від учасників процедури закупівлі продовження строку дії тендерних пропозицій. Учасник процедури закупівлі має право:
відхилити таку вимогу, не втрачаючи при цьому наданого ним забезпечення тендерної пропозиції;
погодитися з вимогою та продовжити строк дії поданої ним тендерної пропозиції і наданого забезпечення тендерної пропозиції.
У разі необхідності учасник процедури закупівлі має право з власної ініціативи продовжити строк дії своєї тендерної пропозиції, повідомивши про це замовникові через електронну систему закупівель.
32. Ціна тендерної пропозиції може перевищувати очікувану вартість предмета закупівлі, зазначену в оголошенні про проведення відкритих торгів, з урахуванням абзацу другого пункту 28 цих особливостей.
33. Тендерні пропозиції після закінчення кінцевого строку їх подання не приймаються електронною системою закупівель.
34. Строк для подання тендерних пропозицій не може бути менше ніж:
сім днів з дня оприлюднення в електронній системі закупівель оголошення про проведення відкритих торгів на закупівлю товарів, послуг;
14 днів з дня оприлюднення в електронній системі закупівель оголошення про проведення відкритих торгів на закупівлю робіт.
{Пункт 34 в редакції Постанови КМ № 382 від 02.04.2024}
35. Для проведення відкритих торгів із застосуванням електронного аукціону повинно бути подано не менше двох тендерних пропозицій. Електронний аукціон проводиться електронною системою закупівель відповідно до статті 30 Закону.
36. Якщо була подана одна тендерна пропозиція, електронна система закупівель після закінчення строку для подання тендерних пропозицій, визначених замовником в оголошенні про проведення відкритих торгів, розкриває всю інформацію, зазначену в тендерній пропозиції, крім інформації, визначеної пунктом 40 цих особливостей, не проводить оцінку такої тендерної пропозиції та визначає таку тендерну пропозицію найбільш економічно вигідною. Протокол розкриття тендерних пропозицій формується та оприлюднюється відповідно до частин третьої та четвертої статті 28 Закону.
Замовник розглядає таку тендерну пропозицію відповідно до вимог статті 29 Закону (положення частин другої, п'ятої - дев'ятої, одинадцятої, дванадцятої, чотирнадцятої, шістнадцятої, абзаців другого і третього частини п'ятнадцятої статті 29 Закону не застосовуються) з урахуванням положень пункту 43 цих особливостей. Замовник розглядає найбільш економічно вигідну тендерну пропозицію учасника процедури закупівлі відповідно до цього пункту щодо її відповідності вимогам тендерної документації.
Якщо замовником встановлені інші, крім ціни, критерії оцінки відповідно до методики оцінки, після закінчення строку для подання тендерних пропозицій, визначеного замовником в оголошенні про проведення відкритих торгів, в електронній системі закупівель автоматично визначаються показники інших критеріїв оцінки та приведена ціна, після чого розкривається інформація про приведену ціну.
Якщо замовником застосовуються інші, крім ціни, критерії оцінки, у тендерній документації визначається їх вартісний еквівалент або питома вага таких критеріїв у загальній оцінці тендерних пропозицій. Питома вага цінового критерію не може бути нижчою ніж 70 відсотків.
37. За обґрунтованим рішенням замовника відкриті торги можуть бути проведені без застосування електронного аукціону.
Оголошення про проведення відкритих торгів, що проводяться замовником без застосування електронного аукціону, повинно містити інформацію, визначену частиною другою статті 21 Закону (крім інформації, визначеної пунктом 11 частини другої статті 21 Закону), а також інформацію щодо проведення відкритих торгів без застосування електронного аукціону та обґрунтування проведення замовником відкритих торгів без застосування електронного аукціону.
Електронною системою закупівель після закінчення строку для подання тендерних пропозицій, визначеного замовником в оголошенні про проведення відкритих торгів, що проводяться замовником без застосування електронного аукціону, розкривається вся інформація (крім інформації, визначеної пунктом 40 цих особливостей), зазначена в тендерній пропозиції (тендерних пропозиціях), у тому числі інформація про ціну/приведену ціну тендерної пропозиції (тендерних пропозицій). Протокол розкриття тендерних пропозицій формується та оприлюднюється відповідно до частин третьої та четвертої статті 28 Закону.
Оцінка тендерної пропозиції проводиться електронною системою закупівель автоматично на основі критеріїв і методики оцінки, визначених замовником у тендерній документації, шляхом визначення тендерної пропозиції найбільш економічно вигідною. Найбільш економічно вигідною тендерною пропозицією електронна система закупівель визначає тендерну пропозицію, ціна/приведена ціна якої є найнижчою.
Якщо замовником встановлені інші, крім ціни, критерії оцінки відповідно до методики оцінки, після закінчення строку для подання тендерних пропозицій, визначеного замовником в оголошенні про проведення відкритих торгів, що проводяться замовником без застосування електронного аукціону, в електронній системі закупівель автоматично визначаються показники інших критеріїв оцінки та приведена ціна, після чого розкривається інформація про приведену ціну та перелік усіх приведених цін тендерних пропозицій, розташованих у порядку від найнижчої до найвищої ціни.
Якщо замовником застосовуються інші, крім ціни, критерії оцінки, у тендерній документації визначається їх вартісний еквівалент або питома вага таких критеріїв у загальній оцінці тендерних пропозицій. Питома вага цінового критерію не може бути нижчою ніж 70 відсотків.
Замовник розглядає найбільш економічно вигідну тендерну пропозицію відповідно до вимог статті 29 Закону (положення частин другої, п'ятої - дев'ятої, дванадцятої, шістнадцятої, абзацу першого частини чотирнадцятої, абзаців другого і третього частини п'ятнадцятої статті 29 Закону не застосовуються) з урахуванням положень пункту 43 цих особливостей.
Замовник розглядає найбільш економічно вигідну тендерну пропозицію учасника процедури закупівлі відповідно до цього пункту щодо її відповідності вимогам тендерної документації.
Учасник процедури закупівлі, який надав найбільш економічно вигідну тендерну пропозицію, що є аномально низькою (у цьому пункті під терміном “аномально низька ціна тендерної пропозиції” розуміється ціна/приведена ціна найбільш економічно вигідної тендерної пропозиції, яка є меншою на 40 або більше відсотків середньоарифметичного значення ціни/приведеної ціни тендерних пропозицій інших учасників процедури закупівлі, та/або є меншою на 30 або більше відсотків наступної ціни/приведеної ціни тендерної пропозиції; аномально низька ціна визначається електронною системою закупівель автоматично за умови наявності не менше двох учасників, які подали свої тендерні пропозиції щодо предмета закупівлі або його частини (лота), повинен надати протягом одного робочого дня з дня визначення найбільш економічно вигідної тендерної пропозиції обґрунтування в довільній формі щодо цін або вартості відповідних товарів, робіт чи послуг тендерної пропозиції.
38. Дата і час розкриття тендерних пропозицій, дата і час проведення електронного аукціону визначаються електронною системою закупівель автоматично в день оприлюднення замовником оголошення про проведення відкритих торгів в електронній системі закупівель.
39. Розкриття тендерних пропозицій здійснюється відповідно до статті 28 Закону (положення абзацу третього частини першої та абзацу другого частини другої статті 28 Закону не застосовуються).
40. Не підлягає розкриттю інформація, що обґрунтовано визначена учасником як конфіденційна, у тому числі інформація, що містить персональні дані. Конфіденційною не може бути визначена інформація про запропоновану ціну, інші критерії оцінки, технічні умови, технічні специфікації та документи, що підтверджують відповідність кваліфікаційним критеріям відповідно до статті 16 Закону, і документи, що підтверджують відсутність підстав, визначених пунктом 47 цих особливостей.
41. Розгляд та оцінка тендерних пропозицій здійснюються відповідно до статті 29 Закону (положення частин другої, дванадцятої, шістнадцятої, абзаців другого і третього частини п'ятнадцятої статті 29 Закону не застосовуються) з урахуванням положень пункту 43 цих особливостей.
42. Замовник має право звернутися за підтвердженням інформації, наданої учасником/переможцем процедури закупівлі, до органів державної влади, підприємств, установ, організацій відповідно до їх компетенції.
У разі отримання достовірної інформації про невідповідність учасника процедури закупівлі вимогам кваліфікаційних критеріїв, наявність підстав, визначених пунктом 47 цих особливостей, або факту зазначення у тендерній пропозиції будь-якої недостовірної інформації, що є суттєвою під час визначення результатів відкритих торгів, замовник відхиляє тендерну пропозицію такого учасника процедури закупівлі.
43. Якщо замовником під час розгляду тендерної пропозиції учасника процедури закупівлі виявлено невідповідності в інформації та/або документах, що подані учасником процедури закупівлі у тендерній пропозиції та/або подання яких передбачалося тендерною документацією, він розміщує у строк, який не може бути меншим, ніж два робочі дні до закінчення строку розгляду тендерних пропозицій, повідомлення з вимогою про усунення таких невідповідностей в електронній системі закупівель.
Під невідповідністю в інформації та/або документах, що подані учасником процедури закупівлі у складі тендерної пропозиції та/або подання яких вимагається тендерною документацією, розуміється у тому числі відсутність у складі тендерної пропозиції інформації та/або документів, подання яких передбачається тендерною документацією (крім випадків відсутності забезпечення тендерної пропозиції, якщо таке забезпечення вимагалося замовником, та/або відсутності інформації (та/або документів) про технічні та якісні характеристики предмета закупівлі, що пропонується учасником процедури в його тендерній пропозиції). Невідповідністю в інформації та/або документах, які надаються учасником процедури закупівлі на виконання вимог технічної специфікації до предмета закупівлі, вважаються помилки, виправлення яких не призводить до зміни предмета закупівлі, запропонованого учасником процедури закупівлі у складі його тендерної пропозиції, найменування товару, марки, моделі тощо.
Замовник не може розміщувати щодо одного і того ж учасника процедури закупівлі більше ніж один раз повідомлення з вимогою про усунення невідповідностей в інформації та/або документах, що подані учасником процедури закупівлі у складі тендерної пропозиції, крім випадків, пов'язаних з виконанням рішення органу оскарження.
44. Замовник відхиляє тендерну пропозицію із зазначенням аргументації в електронній системі закупівель у разі, коли:
1) учасник процедури закупівлі:
підпадає під підстави, встановлені пунктом 47 цих особливостей;
зазначив у тендерній пропозиції недостовірну інформацію, що є суттєвою для визначення результатів відкритих торгів, яку замовником виявлено згідно з абзацом першим пункту 42 цих особливостей;
не надав забезпечення тендерної пропозиції, якщо таке забезпечення вимагалося замовником;
не виправив виявлені замовником після розкриття тендерних пропозицій невідповідності в інформації та/або документах, що подані ним у складі своєї тендерної пропозиції, та/або змінив предмет закупівлі (його найменування, марку, модель тощо) під час виправлення виявлених замовником невідповідностей, протягом 24 годин з моменту розміщення замовником в електронній системі закупівель повідомлення з вимогою про усунення таких невідповідностей;
не надав обґрунтування аномально низької ціни тендерної пропозиції протягом строку, визначеного абзацом першим частини чотирнадцятої статті 29 Закону/абзацом дев'ятим пункту 37 цих особливостей;
визначив конфіденційною інформацію, що не може бути визначена як конфіденційна відповідно до вимог пункту 40 цих особливостей;
є громадянином Російської Федерації/Республіки Білорусь/Ісламської Республіки Іран (крім того, що проживає на території України на законних підставах); юридичною особою, утвореною та зареєстрованою відповідно до законодавства Російської Федерації/Республіки Білорусь/Ісламської Республіки Іран; юридичною особою, утвореною та зареєстрованою відповідно до законодавства України, кінцевим бенефіціарним власником, членом або учасником (акціонером), що має частку в статутному капіталі 10 і більше відсотків (далі - активи), якої є Російська Федерація/Республіка Білорусь/Ісламська Республіка Іран, громадянин Російської Федерації/Республіки Білорусь/Ісламської Республіки Іран (крім того, що проживає на території України на законних підставах), або юридичною особою, утвореною та зареєстрованою відповідно до законодавства Російської Федерації/Республіки Білорусь/Ісламської Республіки Іран, крім випадків, коли активи в установленому законодавством порядку передані в управління АРМА; або пропонує в тендерній пропозиції товари походженням з Російської Федерації/Республіки Білорусь/Ісламської Республіки Іран (за винятком товарів походженням з Російської Федерації/Республіки Білорусь, необхідних для ремонту та обслуговування товарів, придбаних до набрання чинності постановою Кабінету Міністрів України від 12 жовтня 2022 р. № 1178 “Про затвердження особливостей здійснення публічних закупівель товарів, робіт і послуг для замовників, передбачених Законом України “Про публічні закупівлі”, на період дії правового режиму воєнного стану в Україні та протягом 90 днів з дня його припинення або скасування” (Офіційний вісник України, 2022 р., № 84, ст. 5176);
{Абзац восьмий підпункту 1 пункту 44 в редакції Постанови КМ № 131 від 09.02.2024}
2) тендерна пропозиція:
не відповідає умовам технічної специфікації та іншим вимогам щодо предмета закупівлі тендерної документації, крім невідповідності в інформації та/або документах, що може бути усунена учасником процедури закупівлі відповідно до пункту 43 цих особливостей;
є такою, строк дії якої закінчився;
є такою, ціна якої перевищує очікувану вартість предмета закупівлі, визначену замовником в оголошенні про проведення відкритих торгів, якщо замовник у тендерній документації не зазначив про прийняття до розгляду тендерної пропозиції, ціна якої є вищою, ніж очікувана вартість предмета закупівлі, визначена замовником в оголошенні про проведення відкритих торгів, та/або не зазначив прийнятний відсоток перевищення або відсоток перевищення є більшим, ніж зазначений замовником в тендерній документації;
не відповідає вимогам, установленим у тендерній документації відповідно до абзацу першого частини третьої статті 22 Закону;
3) переможець процедури закупівлі:
відмовився від підписання договору про закупівлю відповідно до вимог тендерної документації або укладення договору про закупівлю;
не надав у спосіб, зазначений в тендерній документації, документи, що підтверджують відсутність підстав, визначених у підпунктах 3, 5, 6 і 12 пункту 47 цих особливостей;
{Абзац третій підпункту 3 пункту 44 із змінами, внесеними згідно з Постановою КМ № 382 від 02.04.2024}
не надав забезпечення виконання договору про закупівлю, якщо таке забезпечення вимагалося замовником;
надав недостовірну інформацію, що є суттєвою для визначення результатів процедури закупівлі, яку замовником виявлено згідно з абзацом першим пункту 42 цих особливостей.
Відсутність документів або інформації, що не передбачені додатками до тендерної документації, зазначеними в абзаці десятому пункту 28 цих особливостей, не є підставою для відхилення замовником тендерної пропозиції такого учасника процедури закупівлі відповідно до цього пункту.
{Пункт 44 доповнено абзацом згідно з Постановою КМ № 782 від 05.07.2024}
45. Замовник може відхилити тендерну пропозицію із зазначенням аргументації в електронній системі закупівель у разі, коли:
1) учасник процедури закупівлі надав неналежне обґрунтування щодо ціни або вартості відповідних товарів, робіт чи послуг тендерної пропозиції, що є аномально низькою;
2) учасник процедури закупівлі не виконав свої зобов'язання за раніше укладеним договором про закупівлю з тим самим замовником, що призвело до його дострокового розірвання і застосування санкцій у вигляді штрафів та/або відшкодування збитків протягом трьох років з дати дострокового розірвання такого договору. Зазначений учасник процедури закупівлі може надати підтвердження вжиття заходів для доведення своєї надійності, незважаючи на наявність відповідної підстави для відхилення тендерної пропозиції. Для цього учасник процедури закупівлі (суб'єкт господарювання) повинен довести, що він сплатив або зобов'язався сплатити відповідні зобов'язання та відшкодування завданих збитків. Якщо замовник вважає таке підтвердження достатнім, тендерна пропозиція такого учасника не може бути відхилена.
{Підпункт 2 пункту 45 в редакції Постанови КМ № 382 від 02.04.2024}
46. Інформація про відхилення тендерної пропозиції, у тому числі підстави такого відхилення (з посиланням на відповідні положення цих особливостей та умови тендерної документації, яким така тендерна пропозиція та/або учасник не відповідають, із зазначенням, у чому саме полягає така невідповідність), протягом одного дня з дати ухвалення рішення оприлюднюється в електронній системі закупівель та автоматично надсилається учаснику процедури закупівлі/переможцю процедури закупівлі, тендерна пропозиція якого відхилена, через електронну систему закупівель.
У разі коли учасник процедури закупівлі, тендерна пропозиція якого відхилена, вважає недостатньою аргументацію, зазначену в повідомленні, такий учасник може звернутися до замовника з вимогою надати додаткову інформацію про причини невідповідності його пропозиції умовам тендерної документації, зокрема технічній специфікації, та/або його невідповідності кваліфікаційним критеріям, а замовник зобов'язаний надати йому відповідь з такою інформацією не пізніш як через чотири дні з дати надходження такого звернення через електронну систему закупівель, але до моменту оприлюднення договору про закупівлю в електронній системі закупівель відповідно до статті 10 Закону.
47. Замовник приймає рішення про відмову учаснику процедури закупівлі в участі у відкритих торгах та зобов'язаний відхилити тендерну пропозицію учасника процедури закупівлі в разі, коли:
1) замовник має незаперечні докази того, що учасник процедури закупівлі пропонує, дає або погоджується дати прямо чи опосередковано будь-якій службовій (посадовій) особі замовника, іншого державного органу винагороду в будь-якій формі (пропозиція щодо наймання на роботу, цінна річ, послуга тощо) з метою вплинути на прийняття рішення щодо визначення переможця процедури закупівлі;
2) відомості про юридичну особу, яка є учасником процедури закупівлі, внесено до Єдиного державного реєстру осіб, які вчинили корупційні або пов'язані з корупцією правопорушення;
3) керівника учасника процедури закупівлі, фізичну особу, яка є учасником процедури закупівлі, було притягнуто згідно із законом до відповідальності за вчинення корупційного правопорушення або правопорушення, пов'язаного з корупцією;
4) суб'єкт господарювання (учасник процедури закупівлі) протягом останніх трьох років притягувався до відповідальності за порушення, передбачене пунктом 4 частини другої статті 6, пунктом 1 статті 50 Закону України “Про захист економічної конкуренції”, у вигляді вчинення антиконкурентних узгоджених дій, що стосуються спотворення результатів тендерів;
5) фізична особа, яка є учасником процедури закупівлі, була засуджена за кримінальне правопорушення, вчинене з корисливих мотивів (зокрема, пов'язане з хабарництвом та відмиванням коштів), судимість з якої не знято або не погашено в установленому законом порядку;
6) керівник учасника процедури закупівлі був засуджений за кримінальне правопорушення, вчинене з корисливих мотивів (зокрема, пов'язане з хабарництвом, шахрайством та відмиванням коштів), судимість з якого не знято або не погашено в установленому законом порядку;
7) тендерна пропозиція подана учасником процедури закупівлі, який є пов'язаною особою з іншими учасниками процедури закупівлі та/або з уповноваженою особою (особами), та/або з керівником замовника;
8) учасник процедури закупівлі визнаний в установленому законом порядку банкрутом та стосовно нього відкрита ліквідаційна процедура;
9) у Єдиному державному реєстрі юридичних осіб, фізичних осіб - підприємців та громадських формувань відсутня інформація, передбачена пунктом 9 частини другої статті 9 Закону України “Про державну реєстрацію юридичних осіб, фізичних осіб - підприємців та громадських формувань” (крім нерезидентів);
10) юридична особа, яка є учасником процедури закупівлі (крім нерезидентів), не має антикорупційної програми чи уповноваженого з реалізації антикорупційної програми, якщо вартість закупівлі товару (товарів), послуги (послуг) або робіт дорівнює чи перевищує 20 млн. гривень (у тому числі за лотом);
11) учасник процедури закупівлі або кінцевий бенефіціарний власник, член або учасник (акціонер) юридичної особи - учасника процедури закупівлі є особою, до якої застосовано санкцію у вигляді заборони на здійснення у неї публічних закупівель товарів, робіт і послуг згідно із Законом України “Про санкції”, крім випадку, коли активи такої особи в установленому законодавством порядку передані в управління АРМА;
{Підпункт 11 пункту 47 із змінами, внесеними згідно з Постановою КМ № 952 від 01.09.2023}
12) керівника учасника процедури закупівлі, фізичну особу, яка є учасником процедури закупівлі, було притягнуто згідно із законом до відповідальності за вчинення правопорушення, пов'язаного з використанням дитячої праці чи будь-якими формами торгівлі людьми.
{Абзац чотирнадцятий пункту 47 виключено на підставі Постанови КМ № 382 від 02.04.2024}
Переможець процедури закупівлі у строк, що не перевищує чотири дні з дати оприлюднення в електронній системі закупівель повідомлення про намір укласти договір про закупівлю, повинен надати замовнику шляхом оприлюднення в електронній системі закупівель документи, що підтверджують відсутність підстав, зазначених у підпунктах 3, 5, 6 і 12 цього пункту. Замовник не вимагає документального підтвердження публічної інформації, що оприлюднена у формі відкритих даних згідно із Законом України “Про доступ до публічної інформації” та/або міститься у відкритих публічних електронних реєстрах, доступ до яких є вільним, або публічної інформації, що є доступною в електронній системі закупівель, крім випадків, коли доступ до такої інформації є обмеженим на момент оприлюднення оголошення про проведення відкритих торгів.
{Абзац п'ятнадцятий пункту 47 із змінами, внесеними згідно з Постановою КМ № 382 від 02.04.2024}
Учасник процедури закупівлі підтверджує відсутність підстав, зазначених в цьому пункті (крім підпунктів 1 і 7 цього пункту), шляхом самостійного декларування відсутності таких підстав в електронній системі закупівель під час подання тендерної пропозиції.
{Абзац шістнадцятий пункту 47 із змінами, внесеними згідно з Постановою КМ № 382 від 02.04.2024}
Замовник не вимагає від учасника процедури закупівлі під час подання тендерної пропозиції в електронній системі закупівель будь-яких документів, що підтверджують відсутність підстав, визначених у цьому пункті, крім самостійного декларування відсутності таких підстав учасником процедури закупівлі відповідно до абзацу шістнадцятого цього пункту.
{Абзац сімнадцятий пункту 47 із змінами, внесеними згідно з Постановою КМ № 382 від 02.04.2024}
Замовник самостійно за результатами розгляду тендерної пропозиції учасника процедури закупівлі підтверджує в електронній системі закупівель відсутність в учасника процедури закупівлі підстав, визначених підпунктами 1 і 7 цього пункту.
У разі коли учасник процедури закупівлі має намір залучити інших суб'єктів господарювання як субпідрядників/співвиконавців в обсязі не менш як 20 відсотків вартості договору про закупівлю у разі закупівлі робіт або послуг для підтвердження його відповідності кваліфікаційним критеріям відповідно до частини третьої статті 16 Закону (у разі застосування таких критеріїв до учасника процедури закупівлі), замовник перевіряє таких суб'єктів господарювання щодо відсутності підстав, визначених цим пунктом.
48. Під час здійснення закупівлі товарів замовник може не застосовувати до учасників процедури закупівлі кваліфікаційні критерії, визначені статтею 16 Закону.
У разі закупівлі послуг або робіт замовник вимагає від учасників процедури закупівлі подання ними документально підтвердженої інформації про їх відповідність кваліфікаційному критерію (кваліфікаційним критеріям) відповідно до статті 16 Закону.
49. Рішення про намір укласти договір про закупівлю приймається замовником відповідно до статті 33 Закону та цього пункту.
Повідомлення про намір укласти договір про закупівлю автоматично формується електронною системою закупівель протягом одного дня з дати оприлюднення замовником рішення про визначення переможця процедури закупівлі в електронній системі закупівель.
З метою забезпечення права на оскарження рішень замовника до органу оскарження договір про закупівлю не може бути укладено раніше ніж через п'ять днів з дати оприлюднення в електронній системі закупівель повідомлення про намір укласти договір про закупівлю.
Замовник укладає договір про закупівлю з учасником, який визнаний переможцем процедури закупівлі, протягом строку дії його пропозиції, не пізніше ніж через 15 днів з дати прийняття рішення про намір укласти договір про закупівлю відповідно до вимог тендерної документації та тендерної пропозиції переможця процедури закупівлі. У випадку обґрунтованої необхідності строк для укладення договору може бути продовжений до 60 днів. У разі подання скарги до органу оскарження після оприлюднення в електронній системі закупівель повідомлення про намір укласти договір про закупівлю перебіг строку для укладення договору про закупівлю зупиняється.
У разі відхилення тендерної пропозиції з підстави, визначеної підпунктом 3 пункту 44 цих особливостей, замовник визначає переможця процедури закупівлі серед тих учасників процедури закупівлі, тендерна пропозиція (строк дії якої ще не минув) якого відповідає критеріям та умовам, що визначені у тендерній документації, і може бути визнана найбільш економічно вигідною відповідно до вимог Закону та цих особливостей, та приймає рішення про намір укласти договір про закупівлю у порядку та на умовах, визначених статтею 33 Закону та цим пунктом.
У разі відхилення тендерної пропозиції, що за результатами оцінки визначена найбільш економічно вигідною, замовник розглядає наступну тендерну пропозицію у списку тендерних пропозицій, розташованих за результатами їх оцінки, починаючи з найкращої, яка вважається в такому випадку найбільш економічно вигідною, у порядку та строки, визначені цими особливостями.
50. Замовник відміняє відкриті торги у разі:
1) відсутності подальшої потреби в закупівлі товарів, робіт чи послуг;
2) неможливості усунення порушень, що виникли через виявлені порушення вимог законодавства у сфері публічних закупівель, з описом таких порушень;
3) скорочення обсягу видатків на здійснення закупівлі товарів, робіт чи послуг;
4) коли здійснення закупівлі стало неможливим внаслідок дії обставин непереборної сили;
5) подання для участі у відкритих торгах, передбачених абзацом другим пункту 25 цих особливостей, менше двох тендерних пропозицій.
{Пункт 50 доповнено новим абзацом згідно з Постановою КМ № 990 від 30.08.2024}
У разі відміни відкритих торгів замовник протягом одного робочого дня з дати прийняття відповідного рішення зазначає в електронній системі закупівель підстави прийняття такого рішення.
51. Відкриті торги автоматично відміняються електронною системою закупівель у разі:
1) відхилення всіх тендерних пропозицій (у тому числі, якщо була подана одна тендерна пропозиція, яка відхилена замовником) згідно з цими особливостями;
2) неподання жодної тендерної пропозиції для участі у відкритих торгах у строк, установлений замовником згідно з цими особливостями.
Електронною системою закупівель автоматично протягом одного робочого дня з дати настання підстав для відміни відкритих торгів, визначених цим пунктом, оприлюднюється інформація про відміну відкритих торгів.
52. Відкриті торги можуть бути відмінені частково (за лотом).
53. Інформація про відміну відкритих торгів автоматично надсилається всім учасникам процедури закупівлі електронною системою закупівель в день її оприлюднення.
54. Надання роз'яснень щодо тендерної документації та внесення змін до неї та/або оголошення про проведення відкритих торгів здійснюється замовником відповідно до цього пункту.
Фізична/юридична особа має право не пізніше ніж за три дні до закінчення строку подання тендерної пропозиції звернутися через електронну систему закупівель до замовника за роз'ясненнями щодо тендерної документації та/або оголошення про проведення відкритих торгів та/або звернутися до замовника з вимогою щодо усунення порушення під час проведення тендеру (далі - звернення). Усі звернення автоматично оприлюднюються в електронній системі закупівель без ідентифікації особи, яка звернулася до замовника. Замовник повинен протягом трьох днів з дня їх оприлюднення надати відповідь на звернення та оприлюднити його в електронній системі закупівель.
Замовник має право з власної ініціативи або у разі усунення порушень вимог законодавства у сфері публічних закупівель, викладених у висновку органу державного фінансового контролю відповідно до статті 8 Закону, або за результатами звернень, або на підставі рішення органу оскарження внести зміни до тендерної документації та/або оголошення про проведення відкритих торгів. У разі внесення змін до тендерної документації та/або оголошення про проведення відкритих торгів строк для подання тендерних пропозицій продовжується замовником в електронній системі закупівель, а саме - в оголошенні про проведення відкритих торгів таким чином, щоб з моменту внесення змін до тендерної документації та/або оголошення про проведення відкритих торгів до закінчення кінцевого строку подання тендерних пропозицій залишалося не менше чотирьох днів.
Зміни, що вносяться замовником до тендерної документації та/або оголошення про проведення відкритих торгів, розміщуються та відображаються в електронній системі закупівель у новій редакції зазначених документації та/або оголошення додатково до їх попередньої редакції. Замовник разом із змінами до тендерної документації та/або оголошення про проведення відкритих торгів в окремому документі оприлюднює перелік змін, що вносяться. Зміни до тендерної документації та/або оголошення про проведення відкритих торгів у машинозчитувальному форматі розміщуються в електронній системі закупівель протягом одного дня з дати прийняття рішення про їх внесення.
У разі несвоєчасного надання замовником відповіді на звернення електронна система закупівель автоматично зупиняє проведення відкритих торгів.
Для поновлення проведення відкритих торгів замовник повинен розмістити відповідь в електронній системі закупівель з одночасним продовженням строку подання тендерних пропозицій не менше ніж на чотири дні.
{Пункт 54 в редакції Постанови КМ № 382 від 02.04.2024}
Порядок оскарження відкритих торгів
55. Оскарження відкритих торгів відбувається відповідно до статті 18 Закону з урахуванням цих особливостей.
56. Скарга до органу оскарження подається суб'єктом оскарження у формі електронного документа через електронну систему закупівель.
Якщо оскаржуються умови тендерної документації, разом із скаргою повинно бути завантажене документальне підтвердження/докази.
За подання скарги до органу оскарження справляється плата через електронну систему закупівель.
У разі коли орган оскарження за результатами розгляду скарги приймає рішення про задоволення або часткове задоволення такої скарги, залишає її без розгляду у випадку, якщо замовником відповідно до Закону з урахуванням цих особливостей усунуто порушення, зазначені в скарзі, або приймає рішення про припинення розгляду скарги у випадку, якщо замовником відповідно до Закону з урахуванням цих особливостей усунуто порушення, зазначені в скарзі, плата за подання скарги повертається суб'єкту оскарження, а в інших випадках - перераховується до Державного бюджету України.
57. Після здійснення оплати скарга автоматично вноситься до реєстру скарг і формується її реєстраційна картка, яка разом із скаргою автоматично оприлюднюється в електронній системі закупівель.
Реєстраційна картка формується щодо:
відкритих торгів, включаючи всі лоти (у разі їх наявності), якщо суб'єктом оскарження подається скарга на умови тендерної документації, рішення, дію або бездіяльність замовника, що стосуються відкритих торгів в цілому, а не окремої частини предмета закупівлі (лота/лотів);
окремої частини предмета закупівлі (лота/лотів), якщо суб'єктом оскарження подається скарга на умови тендерної документації, рішення, дію або бездіяльність замовника, що стосуються окремої частини предмета закупівлі (лота/лотів).
58. Суб'єкт оскарження несе відповідальність за точність та достовірність інформації, що оприлюднюється ним в електронній системі закупівель.
59. Скарги, що стосуються тендерної документації, можуть подаватися до органу оскарження з моменту оприлюднення оголошення про проведення відкритих торгів, але не пізніше ніж за три дні до кінцевого строку подання тендерних пропозицій, установленого до внесення змін до тендерної документації.
Скарги, що стосуються прийнятих рішень, дій чи бездіяльності замовника, що відбулися до закінчення строку, встановленого для подання тендерних пропозицій, можуть подаватися протягом чотирьох днів з дати, коли суб'єкт оскарження дізнався або повинен був дізнатися про порушення своїх прав унаслідок рішення, дії чи бездіяльності замовника, але не пізніше ніж за три дні до встановленого на момент прийняття такого рішення, дії чи бездіяльності замовника кінцевого строку подання тендерних пропозицій.
Скарги, що стосуються прийнятих рішень, дій чи бездіяльності замовника, які відбулися після оцінки тендерних пропозицій учасників, подаються протягом п'яти днів з дати, коли суб'єкт оскарження дізнався або повинен був дізнатися про порушення своїх прав унаслідок рішення, дії чи бездіяльності замовника, але до дня укладення договору про закупівлю.
Скарга, що стосується прийнятого замовником рішення щодо відміни відкритих торгів відповідно до пункту 50 цих особливостей, подається протягом 10 днів з дати оприлюднення замовником рішення про відміну відкритих торгів, у тому числі частково (за лотом).
Після закінчення встановленого для подання скарг строку, передбаченого абзацом першим цього пункту, скарги можуть подаватися лише щодо змін до тендерної документації, внесених замовником, протягом п'яти днів з моменту оприлюднення таких змін на веб-порталі Уповноваженого органу, але не пізніше ніж за три дні до дати, встановленої для подання тендерних пропозицій, яка була встановлена під час внесення таких змін.
60. Якщо до тендерної документації замовником вносилися зміни, після закінчення встановленого для подання скарг строку, передбаченого абзацом першим пункту 59 цих особливостей, положення тендерної документації, до яких зміни не вносилися, не підлягають оскарженню.
Якщо до органу оскарження було подано скаргу (скарги) щодо оскарження положень тендерної документації, за результатами якої (яких) органом оскарження було прийнято одне чи кілька рішень по суті, після закінчення строку, встановленого для подання скарг, не підлягають оскарженню ті положення тендерної документації, щодо яких скаргу (скарги) до закінчення цього строку суб'єктами не було подано.
У разі порушення строків, зазначених у пункті 59 цих особливостей, скарги автоматично не приймаються електронною системою закупівель (крім скарг, що стосуються тендерної документації у разі внесення замовником змін до неї).
61. Скарги щодо укладених договорів про закупівлю та їх недійсності відповідно до Закону з урахуванням цих особливостей, у тому числі вимоги про відшкодування збитків суб'єкту оскарження внаслідок порушення вимог Закону з урахуванням цих особливостей, розглядаються в судовому порядку.
62. Орган оскарження у строк, що не перевищує двох робочих днів з дати внесення скарги до реєстру скарг, повинен розмістити в електронній системі закупівель рішення про прийняття скарги до розгляду із зазначенням дати, часу і місця розгляду скарги або обґрунтоване рішення про залишення скарги без розгляду.
В електронній системі закупівель автоматично оприлюднюються прийняті органом оскарження рішення та розсилаються повідомлення суб'єкту оскарження та замовнику.
63. Орган оскарження залишає скаргу без розгляду в разі, коли:
1) суб'єкт оскарження подає скаргу щодо того самого порушення, у тих самих відкритих торгах та з тих самих підстав, що вже були предметом розгляду органу оскарження і щодо яких органом оскарження було прийнято відповідне рішення;
2) скарга не відповідає вимогам частини п'ятої статті 18 Закону, пунктам 56, 59 і 60 цих особливостей;
3) замовником відповідно до Закону з урахуванням цих особливостей усунуто порушення, зазначені в скарзі;
4) до моменту оприлюднення скарги замовником прийнято рішення про відміну відкритих торгів, крім випадку оскарження такого рішення.
64. Орган оскарження приймає рішення про припинення розгляду скарги в разі, коли обставини, зазначені в підпунктах 1-4 пункту 63 цих особливостей, установлені органом оскарження після прийняття скарги до розгляду.
65. Датою початку розгляду скарги є дата оприлюднення реєстраційної картки скарги в електронній системі закупівель.
Строк розгляду скарги органом оскарження становить сім робочих днів з дати прийняття скарги до розгляду, який може бути аргументовано продовжено органом оскарження до 12 робочих днів.
66. Замовники, учасники процедури закупівлі, контролюючі органи, Уповноважений орган, інші особи протягом двох робочих днів з дня отримання запиту органу оскарження, але не пізніше дня, що передує дню розгляду скарги, повинні подати до органу оскарження шляхом оприлюднення в електронній системі закупівель відповідні інформацію, документи та матеріали щодо проведення відкритих торгів.
67. Після оприлюднення в електронній системі закупівель скарги електронна система закупівель автоматично зупиняє початок електронного аукціону (якщо відкриті торги проводяться із застосуванням електронного аукціону)/не розкриває інформацію, зазначену в тендерній пропозиції (тендерних пропозиціях), у тому числі інформацію про ціну/приведену ціну тендерної пропозиції (тендерних пропозицій) (якщо відкриті торги проводяться без застосування електронного аукціону) та не оприлюднює рішення замовника про відміну відкритих торгів, договір про закупівлю і звіт про результати проведення закупівлі з використанням електронної системи закупівель.
Замовнику забороняється вчиняти будь-які дії та приймати будь-які рішення щодо процедури закупівлі, у тому числі приймати рішення про відміну відкритих торгів, укладення договору про закупівлю, крім дій, спрямованих на усунення порушень, зазначених у скарзі.
У разі усунення замовником порушень, зазначених у скарзі, замовник протягом одного робочого дня з моменту усунення порушення повинен повідомити про це органу оскарження та розмістити підтвердження в електронній системі закупівель.
Укладення договору про закупівлю під час оскарження забороняється.
Розгляд скарги зупиняє перебіг строків, установлених частиною десятою статті 29 Закону і абзацом четвертим пункту 49 цих особливостей.
Перебіг зазначених строків продовжується з дня, наступного за днем прийняття рішення органом оскарження за результатами розгляду скарги, рішення про припинення розгляду скарги або рішення про залишення скарги без розгляду.
Після прийняття органом оскарження за результатами розгляду скарги рішення про відмову в задоволенні скарги, рішення про припинення розгляду скарги або рішення про залишення скарги без розгляду електронна система закупівель автоматично, не раніше ніж через два дні з дня розміщення такого рішення в електронній системі закупівель, визначає дату і час проведення електронного аукціону та розсилає повідомлення особам, які подали тендерні пропозиції.
Після прийняття органом оскарження за результатами розгляду скарги рішення про відмову в задоволенні скарги, рішення про припинення розгляду скарги або рішення про залишення скарги без розгляду електронна система закупівель автоматично розкриває всю інформацію (крім інформації, визначеної пунктом 40 цих особливостей), зазначену в тендерній пропозиції (тендерних пропозиціях), у тому числі інформацію про ціну/приведену ціну тендерної пропозиції (тендерних пропозицій), якщо відкриті торги проводяться без застосування електронного аукціону.
Особливості здійснення процедур закупівлі послуг енергосервісу
68. Закупівлі енергосервісу здійснюються відповідно до Закону України “Про запровадження нових інвестиційних можливостей, гарантування прав та законних інтересів суб'єктів підприємницької діяльності для проведення масштабної енергомодернізації” з урахуванням положень, визначених цим розділом особливостей.
69. Для проведення процедури закупівлі енергосервісу базовий рівень споживання паливно-енергетичних ресурсів та житлово-комунальних послуг визначається як усереднене значення в натуральних показниках обсягів річного та помісячного споживання за 2019 та 2021 роки паливно-енергетичних ресурсів та житлово-комунальних послуг об'єктом енергосервісу із зазначенням обсягів споживання кожного виду паливно-енергетичних ресурсів та житлово-комунальних послуг.
Якщо на об'єкті енергосервісу комісією, утвореною виконавчим органом відповідної місцевої ради або місцевим органом виконавчої влади (щодо об'єктів комунальної власності), центральним органом виконавчої влади, до сфери управління якого належить замовник енергосервісу (щодо об'єктів державної власності), виявлено недотримання повітряно-теплового режиму, рівня освітлення, інших вимог утримання будівель, що визначені санітарними нормами та правилами в галузі організації праці, утримання будинків, будівель, споруд, базовий рівень споживання паливно-енергетичних ресурсів та житлово-комунальних послуг визначається відповідно до методики, затвердженої Мінінфраструктури.
Якщо починаючи з 1 січня 2019 р. та до закінчення 90 днів з дня припинення або скасування дії правового режиму воєнного стану в Україні на об'єкті енергосервісу замовником енергосервісу зафіксовано (розпорядчими документами, інформативними листами) порушення режиму функціонування об'єкта енергосервісу (простій, зупинення роботи, зміна функціонального призначення) на період, який перевищує три календарні місяці сумарно протягом календарного року, базовий рівень споживання паливно-енергетичних ресурсів та житлово-комунальних послуг визначається відповідно до енергетичного сертифіката об'єкта енергосервісу. Річний базовий рівень споживання паливно-енергетичних ресурсів та житлово-комунальних послуг дорівнює відповідному річному показнику енергоспоживання будівлі, що визначений за результатами сертифікації енергетичної ефективності об'єкта енергосервісу. Значення помісячних показників базового рівня споживання паливно-енергетичних ресурсів та житлово-комунальних послуг є результатом розподілення відповідного річного показника енергоспоживання будівлі, що визначений за результатами сертифікації енергетичної ефективності об'єкта енергосервісу, пропорційно до обсягів фактичного споживання паливно-енергетичних ресурсів та житлово-комунальних послуг у середньому між 2019 та 2021 роками. Для проведення процедури закупівлі енергосервісу базовий рівень споживання паливно-енергетичних ресурсів та житлово-комунальних послуг, що визначений за результатом сертифікації енергетичної ефективності об'єкта енергосервісу, переводиться у натуральні показники паливно-енергетичних ресурсів та житлово-комунальних послуг, що фактично споживаються об'єктом енергосервісу із використанням установлених перевідних коефіцієнтів одиниць енергетичної величини. Енергетичний сертифікат, що використовується для розрахунку базового рівня споживання паливно-енергетичних ресурсів та житлово-комунальних послуг, підлягає незалежному моніторингу на підставі звернення замовника енергосервісу до Держенергоефективності відповідно до Порядку незалежного моніторингу енергетичних сертифікатів, затвердженого наказом Мінрегіону від 18 жовтня 2018 р. № 276.
Базовий річний рівень споживання паливно-енергетичних ресурсів та житлово-комунальних послуг не затверджується виконавчим органом відповідної місцевої ради або місцевим органом виконавчої влади (щодо об'єктів комунальної власності) та не затверджується центральним органом виконавчої влади, до сфери управління якого належить замовник енергосервісу (щодо об'єктів державної власності). Рішення про закупівлю енергосервісу приймається замовником енергосервісу.
Відповідальність за проведення закупівлі, правильність та достовірність розрахунків, а також спосіб визначення базового рівня споживання паливно-енергетичних ресурсів та житлово-комунальних послуг несуть замовники енергосервісу.
{Пункт 69 в редакції Постанови КМ № 382 від 02.04.2024}
70. Тендерна документація, енергосервісний договір повинні містити, крім складових, що визначені законодавством, базовий річний рівень споживання паливно-енергетичних ресурсів та житлово-комунальних послуг в цілому за календарний рік та кожний місяць у натуральних показниках та у грошовій формі за цінами (тарифами), чинними на дату оголошення про проведення конкурентної процедури закупівлі або на дату укладення енергосервісного договору, якщо закупівля енергосервісу здійснюється шляхом укладення енергосервісного договору без застосування відкритих торгів.
{Пункт 70 в редакції Постанови КМ № 382 від 02.04.2024}
71. У разі проведення процедури відкритих торгів для укладення енергосервісного договору замовник енергосервісу може не оприлюднювати в електронній системі закупівель інформацію з обмеженим доступом або інформацію, розголошення якої під час дії правового режиму воєнного стану може нести загрозу національній безпеці і порядку. Перелік такої інформації визначається відповідно до Законів України “Про доступ до публічної інформації” та “Про державну таємницю”.
72. Крім способів, передбачених частиною першою статті 3 Закону України “Про запровадження нових інвестиційних можливостей, гарантування прав та законних інтересів суб'єктів підприємницької діяльності для проведення масштабної енергомодернізації”, закупівлі енергосервісу можуть здійснюватися шляхом укладення енергосервісного договору без застосування відкритих торгів за наявності одночасно двох таких підстав:
1) закупівля енергосервісу здійснюється для впровадження комплексу робіт (енергоефективних заходів) на об'єкті енергосервісу із рівнем скорочення споживання та/або витрат на оплату відповідних паливно-енергетичних ресурсів та/або житлово-комунальних послуг не менш як 50 відсотків відносно базового річного рівня споживання паливно-енергетичних ресурсів та житлово-комунальних послуг за енергосервісним договором. Комплекс робіт (енергоефективних заходів) та розрахунок рівня скорочення споживання відповідних паливно-енергетичних ресурсів та/або житлово-комунальних послуг за енергосервісним договором повинні відповідати рекомендаціям та розрахункам, що містяться в енергетичному сертифікаті або у звіті з енергоаудиту об'єкта енергосервісу;
2) виконавець енергосервісу має досвід виконання енергосервісного договору із рівнем скорочення споживання та/або витрат на оплату відповідних паливно-енергетичних ресурсів та/або житлово-комунальних послуг не менш як 50 відсотків відносно базового річного рівня споживання паливно-енергетичних ресурсів та/або житлово-комунальних послуг із підтвердженням досягнення зазначеного показника скорочення споживання шляхом представлення актів виконання зобов'язань за енергосервісним договором та відповідних розрахунків за один календарний рік.
73. Замовник енергосервісу після прийняття рішення про намір укласти енергосервісний договір з учасником-переможцем не подає на затвердження Держенергоефективності (щодо об'єктів державної власності), Верховній Раді Автономної Республіки Крим, відповідній місцевій раді (щодо об'єктів комунальної власності) істотні умови енергосервісного договору. Замовник енергосервісу не відміняє тендер через незатвердження істотних умов енергосервісного договору.
Розпорядники бюджетних коштів, в оперативному управлінні або господарському віданні яких перебувають об'єкти, щодо яких здійснюється закупівля енергосервісу, мають право брати довгострокові зобов'язання за енергосервісом без затвердження Держенергоефективності (щодо об'єктів державної власності), Верховною Радою Автономної Республіки Крим, відповідною місцевою радою (щодо об'єктів комунальної власності) істотних умов енергосервісних договорів.
74. Замовник енергосервісу укладає енергосервісний договір з учасником, який визнаний переможцем процедури закупівлі енергосервісу, у строки, що визначені частиною шостою статті 33 Закону.
75. За результатами закупівлі енергосервісу без застосування відкритих торгів замовник енергосервісу оприлюднює в електронній системі закупівель звіт про договір про закупівлю, укладений без використання електронної системи закупівель, енергосервісний договір та всі додатки до нього не пізніше ніж через 10 робочих днів з дня укладення такого договору.
76. Замовник енергосервісу після укладення енергосервісного договору надає кожного півріччя Держенергоефективності інформацію про результати його виконання за формою, визначеною Держенергоефективності.
{Особливості доповнено розділом згідно з Постановою КМ № 621 від 19.06.2023}
Особливості здійснення закупівель у рамках виконання заходів (кроків), передбачених Планом України, схваленим розпорядженням Кабінету Міністрів України від 18 березня 2024 р. № 244
77. Закупівлі товарів, робіт і послуг у рамках виконання заходів (кроків), передбачених Планом України, схваленим розпорядженням Кабінету Міністрів України від 18 березня 2024 р. № 244 (Офіційний вісник України, 2024 р., № 32, ст. 2035) (далі - План України), здійснюються замовниками з урахуванням положень, визначених цим розділом, незалежно від вартості таких закупівель.
78. Фізичні особи, фізичні особи - підприємці і юридичні особи (резиденти і нерезиденти) незалежно від форми власності та організаційно-правової форми беруть участь у закупівлях незалежно від вартості закупівель товарів, робіт і послуг у рамках виконання заходів (кроків), передбачених Планом України, на рівних умовах та з урахуванням положень, визначених цим розділом, якщо вони є громадянами (для фізичних осіб)/зареєстровані (для юридичних осіб) в таких країнах (далі - прийнятні країни):
держави - члени Європейського Союзу, Україна, країни-партнери з регіону Західні Балкани, Грузія та Молдова, а також Договірні сторони Угоди про Європейський економічний простір;
країни, які надають Україні рівень підтримки, порівняний з рівнем, що надається Європейським Союзом, з урахуванням розміру їх економіки і для яких Європейською Комісією встановлений взаємний доступ до зовнішньої допомоги в Україні.
Перелік прийнятних країн оприлюднюється на офіційному веб-сайті Уповноваженого органу.
79. Усі товари, товари у складі закупівель послуг, товари та/або матеріальні ресурси у складі закупівель послуг з поточного ремонту/робіт незалежно від їх вартості у рамках виконання заходів (кроків), передбачених Планом України, повинні походити з прийнятних країн з урахуванням положень, визначених цим розділом особливостей.
80. У рамках виконання заходів (кроків), передбачених Планом України, замовники здійснюють закупівлі:
товарів і послуг (крім послуг з поточного ремонту), вартість яких становить або перевищує 100 тис. гривень, послуг з поточного ремонту, вартість яких становить або перевищує 200 тис. гривень, робіт, вартість яких становить або перевищує 1,5 млн. гривень, шляхом застосування відкритих торгів у порядку, визначеному розділом “Порядок проведення відкритих торгів” цих особливостей, або шляхом використання електронного каталогу для закупівлі товару відповідно до порядку, встановленого постановою Кабінету Міністрів України від 14 вересня 2020 р. № 822 “Про затвердження Порядку формування та використання електронного каталогу”, з урахуванням положень, визначених цим розділом особливостей;
товарів і послуг (крім послуг з поточного ремонту), вартість яких є меншою, ніж 100 тис. гривень, послуг з поточного ремонту, вартість яких є меншою, ніж 200 тис. гривень, робіт, вартість яких є меншою, ніж 1,5 млн. гривень, шляхом укладення договору про закупівлю без використання електронної системи закупівель або в порядку, передбаченому абзацом другим цього пункту, з урахуванням положень, визначених цим розділом особливостей.
81. Замовник у річному плані закупівель незалежно від вартості закупівлі зазначає інформацію, передбачену частиною другою статті 4 Закону, а також інформацію про:
джерело фінансування закупівлі;
захід (крок), передбачений Планом України, у рамках якого здійснюється закупівля;
код програмної класифікації видатків та кредитування відповідного бюджету (у разі коли джерелом фінансування закупівлі є державний або місцевий бюджет).
82. В оголошенні про проведення відкритих торгів у полі “Донор” замовник зазначає інформацію про те, що закупівля здійснюється в рамках Ukraine Facility.
Звіт про результати проведення закупівлі з використанням електронної системи закупівель повинен додатково містити інформацію про те, що закупівля здійснюється в рамках Ukraine Facility.
83. У тендерній документації замовник зазначає інформацію, передбачену пунктом 28 цих особливостей, а також інформацію про те, що:
закупівля здійснюється в рамках Ukraine Facility;
учасники процедури закупівлі (резиденти і нерезиденти) незалежно від форми власності та організаційно-правової форми беруть участь у закупівлях товарів, робіт і послуг у рамках виконання заходів (кроків), передбачених Планом України, за умови, що зареєстровані (для юридичних осіб)/є громадянами (для фізичних осіб) у прийнятних країнах;
спроможності інших суб'єктів господарювання можуть бути залучені як субпідрядники/співвиконавці (далі - субпідрядники/співвиконавці) до виконання робіт чи надання послуг за умови, що такий суб'єкт господарювання зареєстрований у прийнятній країні;
до учасника процедури закупівлі (резидента та нерезидента) всіх форм власності та організаційно-правових форм, особисто або його кінцевих бенефіціарних власників, членів або учасників (акціонерів) юридичної особи - учасника процедури закупівлі не повинно бути застосовано обмежувальних заходів у вигляді санкцій Європейського Союзу та вони не повинні бути включені до санкційного списку Європейського Союзу;
субпідрядники/співвиконавці можуть бути залучені до виконання робіт чи надання послуг за умови, що кожний субпідрядник/співвиконавець особисто або його кінцеві бенефіціарні власники, члени або учасники (акціонери) юридичної особи - субпідрядника/співвиконавця є особами, до яких не застосовано обмежувальні заходи у вигляді санкцій Європейського Союзу та які не включені до санкційного списку Європейського Союзу;
усі товари, товари у складі закупівель послуг, товари та/або матеріальні ресурси у складі закупівель послуг з поточного ремонту/робіт, які закуповуються в рамках виконання заходів (кроків), передбачених Планом України, повинні походити з прийнятних країн.
Учасник процедури закупівлі під час подання тендерної пропозиції підтверджує інформацію, зазначену в абзацах третьому - сьомому цього пункту, шляхом самостійного декларування.
Переможець процедури закупівлі у строк, що не перевищує чотири дні з дати оприлюднення в електронній системі закупівель повідомлення про намір укласти договір про закупівлю, повинен надати замовнику шляхом оприлюднення в електронній системі закупівель:
документ, який підтверджує країну реєстрації юридичної особи, якщо переможець процедури закупівлі є нерезидентом;
документ, який підтверджує країну реєстрації кожного субпідрядника/співвиконавця у прийнятній країні, у разі коли переможець процедури закупівлі має намір залучити спроможності інших субпідрядників/співвиконавців;
інформацію про громадянство, прізвище, ім'я, по батькові (за наявності), які повинні бути зазначені українською мовою і транслітерацією латиницею (для фізичної особи - переможця процедури закупівлі);
інформацію про те, що до нього, його кінцевих бенефіціарних власників, членів або учасників (акціонерів) не застосовано обмежувальні заходи у вигляді санкцій Європейського Союзу, та про те, що він та зазначені особи не включені до санкційного списку Європейського Союзу. Зазначена інформація підтверджується шляхом формування файла у форматі PDF на сайті www.sanctionsmap.eu (файл у форматі PDF повинен бути сформований не раніше ніж за чотири дні до дати його подання);
інформацію про те, що до субпідрядників/співвиконавців особисто або до їх кінцевих бенефіціарних власників, членів або учасників (акціонерів) юридичних осіб - субпідрядників/співвиконавців не застосовано обмежувальні заходи у вигляді санкцій Європейського Союзу, та про те, що вони не включені до санкційного списку Європейського Союзу. Зазначена інформація підтверджується шляхом формування файла у форматі PDF на сайті www.sanctionsmap.eu (файл у форматі PDF повинен бути сформований не раніше ніж за чотири дні до дати його подання).
Забезпечення тендерної пропозиції не повертається у випадках, визначених статтею 25 Закону (крім пункту 3 частини третьої статті 25 Закону), та/або у разі ненадання переможцем процедури закупівлі у строк, визначений абзацом п'ятнадцятим пункту 47 цих особливостей, документів, що підтверджують відсутність підстав, установлених пунктом 47 цих особливостей, та/або у разі ненадання учасником процедури закупівлі інформації та документів, передбачених абзацами десятим - чотирнадцятим цього пункту, та/або якщо інформація, передбачена абзацами тринадцятим і чотирнадцятим цього пункту, надана з порушенням вимог щодо її надання.
Постачальник товарів, виконавець робіт чи надавач послуг, з яким укладено договір про закупівлю, під час подання документів для здійснення оплати за договором про закупівлю повинен подати замовнику:
інформацію про те, що до нього, його кінцевих бенефіціарних власників, членів або учасників (акціонерів) не застосовано обмежувальні заходи у вигляді санкцій Європейського Союзу та вони не включені до санкційного списку Європейського Союзу. Зазначена інформація підтверджується шляхом формування файла у форматі PDF на сайті www.sanctionsmap.eu (файл у форматі PDF повинен бути сформований не раніше ніж за чотири дні до дати його подання);
інформацію про те, що до субпідрядників/співвиконавців особисто або до їх кінцевих бенефіціарних власників, членів або учасників (акціонерів) юридичних осіб - субпідрядників/співвиконавців не застосовано обмежувальні заходи у вигляді санкцій Європейського Союзу та вони не включені до санкційного списку Європейського Союзу. Зазначена інформація підтверджується шляхом формування файла у форматі PDF на сайті www.sanctionsmap.eu (файл у форматі PDF повинен бути сформований не раніше ніж за чотири дні до дати його подання);
документ, який підтверджує країну походження кожного товару, кожного товару у складі закупівель послуг, кожного товару та/або матеріального ресурсу у складі закупівель послуг з поточного ремонту/ робіт, який постачатиметься за результатом такої оплати/поставлений (сертифікат про походження товару або засвідчену декларацію про походження товару, або декларацію про походження товару, або сертифікат про регіональне найменування товару).
84. Замовник відхиляє тендерну пропозицію із зазначенням аргументації в електронній системі закупівель відповідно до пункту 44 цих особливостей, а також у разі, коли:
1) учасник процедури закупівлі:
не зареєстрований (для юридичної особи)/не є громадянином (для фізичної особи) у прийнятній країні;
має намір залучити субпідрядника/співвиконавця, який не зареєстрований (для юридичної особи)/не є громадянином (для фізичної особи) у прийнятній країні;
особисто або його кінцевий бенефіціарний власник, член або учасник (акціонер) є особою, до якої застосовано обмежувальні заходи у вигляді санкцій Європейського Союзу, та/або особою, що включена до санкційного списку Європейського Союзу;
має намір залучити субпідрядника/співвиконавця, який особисто або його кінцевий бенефіціарний власник, член або учасник (акціонер) юридичної особи - субпідрядника/співвиконавця є особою, до якої застосовано обмежувальні заходи у вигляді санкцій Європейського Союзу, та/або особою, що включена до санкційного списку Європейського Союзу;
2) тендерна пропозиція містить товари, товари у складі закупівель послуг, товари та/або матеріальні ресурси у складі закупівель послуг з поточного ремонту/робіт, які не походять з прийнятних країн;
3) переможець процедури закупівлі:
особисто або його кінцевий бенефіціарний власник, член або учасник (акціонер) є особою, до якої застосовано обмежувальні заходи у вигляді санкцій Європейського Союзу, та/або особою, що включена до санкційного списку Європейського Союзу;
має намір залучити субпідрядника/співвиконавця, який особисто або його кінцевий бенефіціарний власник, член або учасник (акціонер) юридичної особи - субпідрядника/співвиконавця є особою, до якої застосовано обмежувальні заходи у вигляді санкцій Європейського Союзу, та/або особою, що включена до санкційного списку Європейського Союзу;
не подав інформацію, передбачену абзацами десятим - чотирнадцятим пункту 83 цих особливостей, або інформація, передбачена абзацами тринадцятим та чотирнадцятим пункту 83 цих особливостей, подана з порушенням вимог, визначених такими абзацами.
85. У разі відміни відкритих торгів у зв'язку з неподанням жодної тендерної пропозиції для участі у відкритих торгах у строк, установлений замовником згідно з цими особливостями, у тому числі за лотом, від учасників процедури закупівлі, які зареєстровані (для юридичних осіб)/є громадянами (для фізичних осіб) у прийнятних країнах, та/або від учасників процедури закупівлі, які можуть поставити товари, товари у складі закупівель послуг, товари та/або матеріальні ресурси у складі закупівель послуг з поточного ремонту/робіт, які походять з прийнятних країн, закупівля може бути проведена замовником із застосуванням відкритих торгів у порядку, визначеному розділом “Порядок проведення відкритих торгів” цих особливостей, з урахуванням положень, визначених цим розділом особливостей (крім абзаців третього, четвертого, сьомого, одинадцятого, дев'ятнадцятого пункту 83 і абзаців третього, четвертого, сьомого, одинадцятого пункту 84 цих особливостей). При цьому предмет закупівлі, його технічні, кількісні та якісні характеристики, проект договору про закупівлю (крім вимог, визначених абзацами другим і четвертим пункту 93 цих особливостей), а також вимоги до учасника процедури закупівлі, не повинні відрізнятися від вимог, що були визначені замовником у тендерній документації (крім вимог, які не застосовуються відповідно до цього пункту), та очікувана вартість предмета закупівлі не може перевищувати очікувану вартість предмета закупівлі, зазначену замовником в оголошенні про проведення відкритих торгів, які відмінено через неподання жодної тендерної пропозиції для участі у відкритих торгах у строк, установлений замовником згідно з цими особливостями, з урахуванням прийнятного відсотка перевищення ціни тендерної пропозиції учасника процедури закупівлі над очікуваною вартістю предмета закупівлі, якщо такий прийнятний відсоток був зазначений у тендерній документації.
У разі коли замовник вирішив провести відкриті торги відповідно до цього пункту, під час внесення до річного плану закупівель інформації про закупівлю додається обґрунтування застосування таких відкритих торгів із зазначенням присвоєного електронною системою закупівель унікального номера оголошення про проведення відкритих торгів, які було відмінено у зв'язку з неподанням жодної тендерної пропозиції для участі у відкритих торгах у строк, установлений замовником згідно з цими особливостями. В такому обґрунтуванні, викладеному в довільній формі, замовник повинен зазначити один або декілька випадків, передбачених пунктами 3, 8 статті 5 Рамкової угоди між Україною та Європейським Союзом щодо спеціальних механізмів реалізації фінансування Союзу для України згідно з інструментом Ukraine Facility, ратифікованої Законом України від 6 червня 2024 р. № 3786-IX (далі - Рамкова угода) (нагальна необхідність, недоступність послуг/товарів на ринках прийнятних країн або територій або інші належним чином обґрунтовані випадки, коли застосування правил прийнятності робить реалізацію проекту неможливою або надмірно складною, або коли поставки та матеріали не можуть бути отримані на розумних умовах у жодній з таких країн), а також додати документальне підтвердження застосування відповідного випадку (у вигляді, зокрема, але не виключно, офіційних листів, експертних висновків, листів від виробників або постачальників про відсутність товарів/робіт/послуг, рішень уповноважених органів, оформлених у довільній формі результатів аналізу ринку, проведеного замовником, довідок).
86. У разі коли відкриті торги, проведені відповідно до пункту 85 цих особливостей, було відмінено у зв'язку з неподанням жодної тендерної пропозиції для участі у відкритих торгах у строк, установлений замовником згідно з цими особливостями, придбання товарів, робіт і послуг може здійснюватися шляхом укладення договору про закупівлю без застосування відкритих торгів та/або електронного каталогу для закупівлі товару. У такому випадку договір про закупівлю може бути укладено з постачальником товарів, виконавцем робіт, надавачем послуг, який не зареєстрований (для юридичної особи)/не є громадянином (для фізичної особи) у прийнятній країні або який може поставити товари, товари у складі закупівель послуг, товари та/або матеріальні ресурси у складі закупівель послуг з поточного ремонту/робіт, що не походять з прийнятних країн. При цьому предмет закупівлі, його технічні, кількісні та якісні характеристики, проект договору про закупівлю (крім вимог, визначених абзацами другим і четвертим пункту 93 цих особливостей), а також вимоги до суб'єкта господарювання, з яким укладається такий договір про закупівлю, не повинні відрізнятися від вимог, що були визначені замовником у тендерній документації (крім вимог, визначених абзацами третім, четвертим, сьомим, одинадцятим, дев'ятнадцятим пункту 83 і абзацами третім, четвертим, сьомим, одинадцятим пункту 84 цих особливостей), та очікувана вартість предмета закупівлі не може перевищувати очікувану вартість предмета закупівлі, зазначену замовником в оголошенні про проведення відкритих торгів, які відмінено у зв'язку з відсутністю достатньої кількості учасників процедури закупівлі, з урахуванням прийнятного відсотка перевищення ціни тендерної пропозиції учасника процедури закупівлі над очікуваною вартістю предмета закупівлі, якщо такий прийнятний відсоток був зазначений у тендерній документації.
У разі коли замовник вирішив укласти договір про закупівлю відповідно до цього пункту, під час внесення до річного плану закупівель інформації про закупівлю додається обґрунтування здійснення такої закупівлі та незастосування вимог пунктів 78 і 79 цих особливостей із зазначенням присвоєного електронною системою закупівель унікального номера оголошення про проведення відкритих торгів, які були проведені відповідно до пункту 85 цих особливостей і відмінені у зв'язку з неподанням жодної тендерної пропозиції для участі у відкритих торгах у строк, установлений замовником згідно з цими особливостями. В такому обґрунтуванні, викладеному у довільній формі, замовник повинен зазначити один або декілька випадків, передбачених пунктами 3, 8 статті 5 Рамкової угоди (нагальна необхідність, недоступність послуг/товарів на ринках прийнятних країн або територій або інші належним чином обґрунтовані випадки, коли застосування правил прийнятності робить реалізацію проекту неможливою або надмірно складною, або коли поставки та матеріали не можуть бути отримані на розумних умовах у жодній з таких країн), а також додати документальне підтвердження застосування відповідного випадку (у вигляді, зокрема, але не виключно, офіційних листів, експертних висновків, листів від виробників або постачальників про відсутність товарів/робіт/послуг, рішень уповноважених органів, оформлених у довільній формі результатів аналізу ринку, проведеного замовником, довідок).
За результатами закупівлі, здійсненої відповідно до цього пункту, замовники не пізніше ніж через три робочих дні з дня укладення договору про закупівлю оприлюднюють в електронній системі закупівель звіт про договір про закупівлю, укладений без використання електронної системи закупівель, договір про закупівлю та всі додатки до нього. У разі коли оприлюднення в електронній системі закупівель інформації про місцезнаходження замовника та/або місцезнаходження (для юридичної особи)/місце проживання (для фізичної особи) постачальника товарів (виконавця робіт, надавача послуг), та/або місце поставки товарів, виконання робіт чи надання послуг (оприлюднення якої передбачено Законом та/або цими особливостями) несе загрозу безпеці замовника та/або постачальника товарів (виконавця робіт, надавача послуг), така інформація може зазначатися як назва адміністративно-територіальної одиниці (область, район, місто, район у місті, селище, село) місцезнаходження замовника та/або місцезнаходження (для юридичної особи)/місце проживання (для фізичної особи) постачальника товарів (виконавця робіт, надавача послуг), та/або назва адміністративно-територіальної одиниці (область, район, місто, район у місті, селище, село), до якої здійснюється доставка товару (в якій виконуються роботи чи надаються послуги).
У разі виконання сторонами договору про закупівлю, укладеного відповідно до цього пункту, або закінчення строку дії такого договору про закупівлю, за умови його виконання сторонами, або його розірвання замовник обов'язково оприлюднює в електронній системі закупівель звіт про виконання договору про закупівлю в порядку, передбаченому пунктом 4 цих особливостей.
87. У запиті пропозицій постачальників в електронному каталозі в полі “Донор” замовник зазначає інформацію про те, що закупівля здійснюється в рамках Ukraine Facility.
У запиті пропозицій постачальників замовник зазначає про необхідність підтвердження шляхом самостійного декларування такої інформації про те, що:
постачальник зареєстрований (для юридичної особи)/є громадянином (для фізичної особи) у прийнятній країні;
усі товари, які постачатимуться, походять з прийнятних країн;
до постачальника, його кінцевих бенефіціарних власників, членів або учасників (акціонерів) не застосовано обмежувальні заходи у вигляді санкцій Європейського Союзу та вони не включені до санкційного списку Європейського Союзу.
У день визначення постачальника переможцем відбору електронною системою закупівель надсилається замовнику, переможцю відбору та іншим постачальникам повідомлення про визначення переможця відбору із зазначенням його найменування, місцезнаходження та необхідності надання замовнику шляхом оприлюднення в електронній системі закупівель переможцем відбору у строк, що не перевищує п'яти днів з дати визначення його переможцем:
документа про країну реєстрації (для юридичної особи)/інформації про громадянство (для фізичної особи) у прийнятній країні переможця відбору;
інформації про те, що до переможця відбору, його кінцевих бенефіціарних власників, членів або учасників (акціонерів) не застосовано обмежувальні заходи у вигляді санкцій Європейського Союзу та вони не включені до санкційного списку Європейського Союзу. Зазначена інформація підтверджується шляхом формування файла у форматі PDF на сайті www.sanctionsmap.eu (файл у форматі PDF повинен бути сформований не раніше ніж за чотири дні до дати його подання).
Замовник відхиляє пропозицію переможця відбору із зазначенням в електронній системі закупівель підстав відповідно до пункту 64 Порядку формування та використання електронного каталогу, затвердженого постановою Кабінету Міністрів України від 14 вересня 2020 р. № 822, а також у разі, коли переможець відбору:
не зареєстрований (для юридичної особи)/не є громадянином (для фізичної особи) у прийнятній країні;
особисто або його кінцевий бенефіціарний власник, член або учасник (акціонер) є особою, до якої застосовано обмежувальні заходи у вигляді санкцій Європейського Союзу, та/або особою, що включена до санкційного списку Європейського Союзу;
не надав інформацію, передбачену абзацами сьомим і восьмим цього пункту, або інформація, передбачена абзацом восьмим цього пункту, надана з порушенням вимог, визначених таким абзацом.
Переможець відбору, з яким укладено договір про закупівлю з використанням електронного каталогу, під час подання документів для здійснення оплати за таким договором про закупівлю повинен надавати замовнику:
інформацію про те, що до нього, його кінцевих бенефіціарних власників, членів або учасників (акціонерів) не застосовано обмежувальні заходи у вигляді санкцій Європейського Союзу та вони не включені до санкційного списку Європейського Союзу. Зазначена інформація підтверджується шляхом формування файла у форматі PDF на сайті www.sanctionsmap.eu (файл у форматі PDF повинен бути сформованим не раніше ніж за чотири дні до дати його подання);
документ, що підтверджує країну походження кожного товару, кожного товару у складі закупівель послуг, кожного товару та/або матеріального ресурсу у складі закупівель послуг з поточного ремонту/робіт, який постачатиметься за результатом такої оплати/поставлений (сертифікат про походження товару або засвідчену декларацію про походження товару, або декларацію про походження товару, або сертифікат про регіональне найменування товару).
У разі виконання сторонами договору про закупівлю, укладеного з використанням електронного каталогу, або закінчення строку дії такого договору про закупівлю, укладеного з використанням електронного каталогу, за умови його виконання сторонами або розірвання замовник обов'язково оприлюднює в електронній системі закупівель звіт про виконання договору про закупівлю в порядку, передбаченому пунктом 4 цих особливостей.
88. У разі коли запит пропозицій постачальників відповідно до пункту 87 цих особливостей не відбувся у зв'язку з неподанням жодної ціни пропозиції, замовник може здійснити повторний запит пропозицій постачальників без застосування умови, визначеної абзацом четвертим пункту 87 цих особливостей. При цьому інформація про найменування, очікувану вартість, кількість, строк, місце поставки товару, умови його оплати, характеристики товару та їх допустимі значення в межах специфікації товару, визначеної адміністратором (крім вимоги, визначеної пунктом 79 цих особливостей), проект договору (крім вимог, визначених абзацами другим і четвертим пункту 93 цих особливостей) не повинні відрізнятися від вимог, що були визначені замовником у запиті пропозицій постачальників, який був відмінений, у зв'язку з неподанням жодної ціни пропозиції.
У разі коли замовник вирішив провести запит пропозицій відповідно до цього пункту, під час внесення до річного плану закупівель інформації про закупівлю додається обґрунтування застосування такої закупівлі із зазначенням присвоєного електронною системою закупівель унікального номера закупівлі, здійсненої з використанням електронного каталогу, яка була відмінена у зв'язку з неподанням жодної ціни пропозиції для участі в запиті пропозицій постачальників. В такому обґрунтуванні, викладеному у довільній формі, замовник повинен зазначити один або декілька випадків, передбачених пунктами 3, 8 статті 5 Рамкової угоди (нагальна необхідність, недоступність послуг/товарів на ринках прийнятних країн або територій або інші належним чином обґрунтовані випадки, коли застосування правил прийнятності робить реалізацію проекту неможливою або надмірно складною, або коли поставки та матеріали не можуть бути отримані на розумних умовах у жодній з таких країн), а також додати документальне підтвердження застосування відповідного випадку (у вигляді, зокрема, але не виключно, офіційних листів, експертних висновків, листів від виробників або постачальників про відсутність товарів/робіт/послуг, рішень уповноважених органів, оформлених у довільній формі результатів аналізу ринку, проведеного замовником, довідок).
89. Якщо запит пропозицій постачальників, проведений відповідно до пункту 88 цих особливостей, не відбувся у зв'язку з тим, що не було подано жодної ціни пропозиції, в такому випадку замовник може здійснити закупівлю шляхом укладення договору про закупівлю без застосування відкритих торгів та/або електронного каталогу для закупівлі товару та без застосування умов, передбачених пунктами 78 і 79 цих особливостей. При цьому інформація про найменування, очікувану вартість, кількість, строк, місце поставки товару, умови його оплати, інформацію про характеристики товару та їх допустимі значення в межах специфікації товару, визначеної адміністратором, проект договору (крім вимог, визначених абзацами другим і четвертим пункту 93 цих особливостей), не повинні відрізнятися від вимог, що були визначені замовником у запиті пропозицій постачальників (крім вимог, визначених пунктами 78 і 79 цих особливостей), що був проведений відповідно до пункту 88 цих особливостей і відмінений у зв'язку з неподанням жодної ціни пропозиції.
У разі коли замовник вирішив укласти договір про закупівлю відповідно до цього пункту, під час внесення до річного плану закупівель інформації про закупівлю додається обґрунтування застосування такої закупівлі та незастосування вимог пунктів 78 і 79 цих особливостей із зазначенням присвоєного електронною системою закупівель унікального номера закупівлі, здійсненої з використанням електронного каталогу, яка була проведена відповідно до пункту 88 цих особливостей і відмінена у зв'язку з неподанням жодної ціни пропозиції для участі в запиті пропозицій. В такому обґрунтуванні, викладеному у довільній формі, замовник повинен зазначити один або декілька випадків, передбачених пунктами 3, 8 статті 5 Рамкової угоди (нагальна необхідність, недоступність послуг/товарів на ринках прийнятних країн або територій або інші належним чином обґрунтовані випадки, коли застосування правил прийнятності робить реалізацію проекту неможливою або надмірно складною, або коли поставки та матеріали не можуть бути отримані на розумних умовах у жодній з таких країн), а також додати документальне підтвердження застосування відповідного випадку (у вигляді, зокрема, але не виключно, офіційних листів, експертних висновків, листів від виробників або постачальників про відсутність товарів/ робіт/послуг, рішень уповноважених органів, оформлених у довільній формі результатів аналізу ринку, проведеного замовником, довідок).
За результатами закупівлі, здійсненої відповідно до цього пункту, замовники не пізніше ніж через три робочих дні з дня укладення договору про закупівлю оприлюднюють в електронній системі закупівель звіт про договір про закупівлю, укладений без використання електронної системи закупівель, договір про закупівлю та всі додатки до нього. У разі коли оприлюднення в електронній системі закупівель інформації про місцезнаходження замовника та/або місцезнаходження (для юридичної особи)/місце проживання (для фізичної особи) постачальника та/або місце постачання товарів (оприлюднення якої передбачено Законом та/або цими особливостями) несе загрозу безпеці замовника та/або постачальника, така інформація може зазначатися як назва адміністративно-територіальної одиниці (область, район, місто, район у місті, селище, село) місцезнаходження замовника та/або місцезнаходження (для юридичної особи)/місце проживання (для фізичної особи) постачальника та/або назва адміністративно-територіальної одиниці (область, район, місто, район у місті, селище, село), до якої здійснюється доставка товару.
У разі виконання сторонами договору про закупівлю, укладеного відповідно до цього пункту, або закінчення строку дії такого договору за умови його виконання сторонами, або його розірвання замовник обов'язково оприлюднює звіт про виконання договору про закупівлю в порядку, передбаченому пунктом 4 цих особливостей.
90. За результатами закупівлі без застосування електронної системи закупівель, здійсненої відповідно до абзацу третього пункту 80 цих особливостей, замовник не пізніше ніж через три робочих дні з дня укладення договору про закупівлю оприлюднює в електронній системі закупівель відповідно до пункту 38 розділу X “Прикінцеві та перехідні положення” Закону звіт про договір про закупівлю, укладений без використання електронної системи закупівель. У такому звіті у полі “Донор” замовник зазначає інформацію про те, що закупівля здійснюється в рамках Ukraine Facility. Разом із звітом про договір про закупівлю, укладений без використання електронної системи закупівель, оприлюднюється:
1) документ, що підтверджує країну реєстрації (для юридичної особи)/інформацію про громадянство (для фізичної особи) у прийнятній країні постачальника товару (товарів), надавача послуг (послуги) та виконавця робіт, з яким укладено договір про закупівлю;
2) інформація про те, що постачальник (виконавець робіт, надавач послуг), з яким укладено договір про закупівлю, особисто та його кінцеві бенефіціарні власники, члени або учасники (акціонери) юридичної особи - постачальника товару (надавача послуг, виконавця робіт), з яким укладено такий договір про закупівлю, є особами, до яких не застосовано обмежувальні заходи у вигляді санкцій Європейського Союзу та вони не включені до санкційного списку Європейського Союзу. Зазначена інформація підтверджується шляхом формування файла у форматі PDF на сайті www.sanctionsmap.eu (файл у форматі PDF повинен бути сформованим не раніше ніж за чотири дні до дати його подання);
3) інформація в довільній формі, щодо країни походження товарів, товарів у складі закупівель послуг, товарів та/або матеріальних ресурсів у складі закупівель послуг з поточного ремонту/робіт;
4) договір про закупівлю разом з додатками до нього.
Постачальник товарів, виконавець робіт чи надавач послуг, з яким укладено договір про закупівлю без застосування електронної системи закупівель, під час подання документів для здійснення оплати за таким договором про закупівлю повинен подати замовнику:
документ, що підтверджує країну походження кожного товару, кожного товару у складі закупівель послуг, кожного товару та/або матеріального ресурсу у складі закупівель послуг з поточного ремонту/робіт, який постачатиметься за результатом такої оплати/поставлений (сертифікат про походження товару або засвідчену декларацію про походження товару, або декларацію про походження товару, або сертифікат про регіональне найменування товару);
інформацію про те, що до нього, його кінцевих бенефіціарних власників, членів або учасників (акціонерів) не застосовано обмежувальні заходи у вигляді санкцій Європейського Союзу та вони не включені до санкційного списку Європейського Союзу. Зазначена інформація підтверджується шляхом формування файла у форматі PDF на сайті www.sanctionsmap.eu (файл у форматі PDF повинен бути сформованим не раніше ніж за чотири дні до дати його подання);
інформацію про те, що до субпідрядника/співвиконавця, особисто або його кінцевих бенефіціарних власників, членів або учасників (акціонерів) юридичної особи - субпідрядника/співвиконавця не застосовано обмежувальні заходи у вигляді санкцій Європейського Союзу та вони не включені до санкційного списку Європейського Союзу. Зазначена інформація підтверджується шляхом формування файла у форматі PDF на сайті www.sanctionsmap.eu (файл у форматі PDF повинен бути сформованим не раніше ніж за чотири дні до дати його подання).
91. Якщо під час закупівлі без застосування електронної системи закупівель відповідно до абзацу третього пункту 80 цих особливостей замовник не може виконати умови, визначені пунктами 78 або 79 цих особливостей, у такому випадку він здійснює таку закупівлю шляхом укладення договору про закупівлю без застосування електронної системи закупівель та без застосування умов, передбачених пунктами 78 і 79 цих особливостей.
У разі коли замовник вирішив укласти договір про закупівлю відповідно до цього пункту, під час внесення до річного плану закупівель інформації про закупівлю додається обґрунтування застосування такої закупівлі. В такому обґрунтуванні, викладеному у довільній формі, замовник повинен зазначити один або декілька випадків, передбачених пунктами 3, 8 статті 5 Рамкової угоди (нагальна необхідність, недоступність послуг/товарів на ринках прийнятних країн або територій або інші належним чином обґрунтовані випадки, коли застосування правил прийнятності зробить реалізацію проекту неможливою або надмірно складною, або коли поставки та матеріали не можуть бути отримані на розумних умовах у жодній з таких країн), а також додати документальне підтвердження застосування відповідного випадку (у вигляді, зокрема, але не виключно, офіційних листів, експертних висновків, листів від виробників або постачальників про відсутність товарів/робіт/послуг, рішень уповноважених органів, оформлених у довільній формі результатів аналізу ринку, проведеного замовником, довідок).
Постачальник товарів, виконавець робіт чи надавач послуг, з яким укладено договір про закупівлю без застосування електронної системи закупівель, під час подання документів для здійснення оплати за таким договором про закупівлю повинен подати замовнику:
інформацію про те, що до нього, його кінцевих бенефіціарних власників, членів або учасників (акціонерів) не застосовано обмежувальні заходи у вигляді санкцій Європейського Союзу та вони не включені до санкційного списку Європейського Союзу. Зазначена інформація підтверджується шляхом формування файла у форматі PDF на сайті www.sanctionsmap.eu (файл у форматі PDF повинен бути сформованим не раніше ніж за чотири дні до дати його подання);
інформацію про те, що до субпідрядника/співвиконавця особисто або його кінцевих бенефіціарних власників, членів або учасників (акціонерів) юридичної особи - субпідрядника/співвиконавця не застосовано обмежувальні заходи у вигляді санкцій Європейського Союзу та вони не включені до санкційного списку Європейського Союзу. Зазначена інформація підтверджується шляхом формування файла у форматі PDF на сайті www.sanctionsmap.eu (файл у форматі PDF повинен бути сформованим не раніше ніж за чотири дні до дати його подання).
У разі виконання сторонами договору про закупівлю, укладеного відповідно до цього пункту, або закінчення строку дії такого договору за умови його виконання сторонами, або його розірвання замовник обов'язково оприлюднює звіт про виконання такого договору в порядку, передбаченому пунктом 4 цих особливостей.
92. Замовник під час подання до органів Казначейства документів на реєстрацію бюджетних зобов'язань та здійснення платежів за договором про закупівлю, укладеним відповідно до положень цього розділу, подає додатково лист, який містить інформацію про те, що на дату подання документів до постачальника товару (виконавця робіт, надавача послуг), з яким укладено договір про закупівлю, його кінцевих бенефіціарних власників, членів або учасників (акціонерів) не застосовано обмежувальні заходи у вигляді санкцій Європейського Союзу, та про те, що вони не включені до санкційного списку Європейського Союзу.
Замовник несе відповідальність за достовірність та актуальність інформації, зазначеної у листі, поданому відповідно до абзацу першого цього пункту.
93. Замовник повинен передбачити у проекті договору про закупівлю, який укладається відповідно до положень цього розділу, такі підстави для односторонньої відмови замовника від виконання такого договору про закупівлю в повному обсязі:
постачальник товарів, виконавець робіт чи надавач послуг, з яким укладено договір про закупівлю відповідно до положень цього розділу, не зареєстрований (для юридичної особи)/не є громадянином (для фізичної особи) у прийнятній країні (крім випадків укладення договорів відповідно до пунктів 85, 86, 89 та 91 цих особливостей);
постачальник товарів, виконавець робіт чи надавач послуг, з яким укладено договір про закупівлю, або його кінцевий бенефіціарний власник, член або учасник (акціонер) такої юридичної особи став особою, до якої застосовано обмежувальні заходи у вигляді санкцій Європейського Союзу та/або така особа потрапила до санкційних списків Європейського Союзу;
постачальник товарів, виконавець робіт чи надавач послуг, з яким укладено договір про закупівлю, під час подання документів для здійснення оплати за таким договором про закупівлю не надав замовнику документ, що підтверджує країну походження кожного товару, кожного товару у складі закупівель послуг, кожного товару та/або матеріального ресурсу у складі закупівель послуг з поточного ремонту/робіт, який постачатиметься за результатом такої оплати/поставлений, або країну походження такого товару та/або матеріального ресурсу не включено до переліку прийнятних країн (крім випадків укладення договорів відповідно до пунктів 85, 86, 88, 89 та 91 цих особливостей).
{Особливості доповнено розділом згідно з Постановою КМ № 1254 від 25.09.2025}
{Особливості в редакції Постанови КМ № 471 від 12.05.2023}
Додаток 1
до особливостей
ПЕРЕЛІК
лікарських засобів, які в установленому законом порядку зареєстровані в Україні, та медичних виробів, закупівля яких здійснюється закладами охорони здоров'я, структурними підрозділами з питань охорони здоров'я обласних та Київської міської державних (військових) адміністрацій з використанням електронного каталогу
Лікарські засоби
Код (анатомо-терапевтично-хімічний) АТХ
Міжнародна непатентована назва
Лікарські засоби, що впливають на травну систему
A02BA02
Ранітидин (Ranitidine)
A02BC01
Омепразол (Omeprazole)
A03AD02
Дротаверин (Drotaverine)
A03BB01
Гіосцину бутилбромід (Hyoscine butylbromide)
A03FA01
Метоклопрамід (Metoclopramide)
A04AA01
Ондансетрон (Ondansetron)
A06AA02
Докузат натрію (Docusate sodium)
A06AB06
Сена (Senna)
A06AD11
Лактулоза (Lactulose)
A07AA02
Ністатин (Nystatin)
A07BA01
Вугілля активоване (Activated charcoal)
A07CA
Солі для пероральної регідратації (Oral rehydration salts)
A07DA03
Лоперамід (Loperamide)
A07EC01
Сульфасалазин (Sulfasalazine)
A09AA02
Ферменти підшлункової залози (Pancreatic enzymes)
Інсуліни та інші лікарські засоби, які використовуються для лікування діабету
A10BA02
Метформін (Metformin)
A10BB01
Глібенкламід (Glibenclamide)
A10BB09
Гліклазид (Gliclazide)
A10BK01
Дапагліфлозин (Dapagliflozin)
A10BK03
Емпагліфлозин (Empagliflozin)
Інсуліни та аналоги швидкої дії
A10AB01
Інсулін людини (Insulin (human)
A10AB04
Інсулін лізпро (Insulin lispro)
A10AB05
Інсулін аспарт (Insulin aspart)
A10AB06
Інсулін глюлізин (Insulin glulisine)
Інсуліни та аналоги середньої тривалості дії
A10AC01
Інсулін людини (Insulin (human)
Комбінації інсулінів середньої та тривалої дії з інсулінами швидкої дії
A10AD01
Інсулін людини (Insulin (human)
A10AD04
Інсулін лізпро (Insulin lispro)
A10AD05
Інсулін аспарт (Insulin aspart)
A10AD06
Інсулін деглюдек та інсулін аспарт (Insulin degludec and insulin aspart)
Інсуліни та аналоги тривалої дії
A10AE04
Інсулін гларгін (Insulin glargine)
A10AE05
Інсулін детемір (Insulin detemir)
A10AE06
Інсулін деглюдек (Insulin degludec)
A10AE54
Інсулін гларгін та ліксисенатид (Insulin glargine and lixisenatide)
A10AE56
Інсулін деглюдек та ліраглутид (Insulin degludec and liraglutide)
Вітаміни та мінерали
A11CC01
Ергокальциферол (Ergocalciferol)
A11CC05
Холекальциферол (Colecalciferol)
A12AA03
Кальцію глюконат (Calcium gluconate)
A12BA01
Калію хлорид (Potassium chloride)
A12CB01
Сульфат цинку (Zinc sulfate)
Лікарські засоби, що впливають на коагуляцію
B01AA03
Варфарин (Warfarin)
B01AB01
Гепарин натрій (Heparin)
B01AB04
Далтепарин (Dalteparin)
B01AB05
Еноксапарин (Enoxaparin)
B01AB06
Надропарин (Nadroparin)
B01AF02
Апіксабан (Apixaban)
B01AE07
Дабігатрану етексилат (Dabigatran etexilate)
B01AX05
Фондапаринукс (Fondaparinux)
B02BA01
Фітоменадіон (Phytomenadione)
B02AA02
Транексамова кислота (Tranexamic acid)
V03AB14
Протамін (Protamine)
B01AF01
Ривароксабан (Rivaroxaban)
Антиагрегантні лікарські засоби
B01AC04
Клопідогрель (Clopidogrel)
B01AC06
Кислота ацетилсаліцилова (Acetylsalicylic acid)
Тромболітичні лікарські засоби
B01AD01
Стрептокіназа (Streptokinase)
B01AD02
Альтеплаза (Alteplase)
Фактори коагуляції крові
B02BD02
Фактор коагуляції крові VIII (Coagulation factor VIII)
B02BD04
Фактор коагуляції крові IX (Coagulation factor IX)
B02BD06
Фактор фон Віллебранда та фактор коагуляції крові VIII в комбінації (Von Willebrand factor and coagulation factor VIII in combination)
B02BB01
Фібриноген людини (Fibrinogen, human)
Антианемічні лікарські засоби
B03AA02
Заліза фумарат (Ferrous fumarate)
B03AA07
Заліза сульфат (Ferrous sulfate)
B03AD02
Заліза фумарат та фолієва кислота (Ferrous fumarate and folic acid)
B03AD03
Заліза сульфат та фолієва кислота (Ferrous sulfate and folic acid)
B03BA01
Ціанокобаламін (Cyanocobalamin)
B03BB01
Фолієва кислота (Folic acid)
B03XA01
Епоетин альфа (Erythropoietin)
B03XA03
Метокси поліетилен гліколь-епоетину бета (Methoxy polyethylene glycol-epoetin beta)
B03XA02
Дарбепоетин альфа (Darbepoetin alfa)
Плазмозамінники
B05AA05
Декстран (Dextran)
B05AA07
Гідроксиетилкрохмаль (Hydroxyethylstarch)
Лікарські засоби для парентерального застосування
B05AA01
Альбумін (Albumin)
B05BA01
Амінокислоти (Amino acids)
B05BA02
Жирові емульсії (Fat emulsions)
B05BA10
Комбінації (Сombinations)
B05BB01
Електроліти (Electrolytes)
B05CX01
Глюкоза (Glucose)
B05XA01
Калію хлорид (Potassium chloride)
B05XA03
Натрію хлорид (Sodium chloride)
B05XA02
Натрію гідрокарбонат (Sodium bicarbonate)
B05BC01
Сечогінні лікарські засоби Маніт (Mannitol)
B05XA05
Магнію сульфат (Magnesium sulfate)
C03AA03
Гідрохлортіазид (Hydrochlorothiazide)
C03CA01
Фуросемід (Furosemide)
C03DA01
Спіронолактон (Spironolactone)
Лікарські засоби для лікування захворювань серцево-судинної системи
C01AA05
Дигоксин (Digoxin)
C01BB01
Лідокаїн (Lidocaine)
C01BD01
Аміодарон (Amiodarone)
C01CA03
Норепінефрин (норадреналін) (Norepinephrine)
C01CA04
Допамін (Dopamine)
C01CA06
Фенілефрин (Phenylephrine)
C01CA24
Епінефрин (адреналін) (Epinephrine)
C01DA02
Нітрогліцерин (Glyceryl trinitrate)
C01DA08
Ізосорбіду динітрат (Isosorbide dinitrate)
C02AB01
Метилдопа (Methyldopa)
C02AC01
Клонідин (Clonidine)
C07AA05
Пропранолол (Propranolol)
C07AB02
Метопролол (Metoprolol)
C07AB03
Атенолол (Atenolol)
C07AB07
Бісопролол (Bisoprolol)
C07AG02
Карведилол (Carvedilol)
C08CA01
Амлодипін (Amlodipine)
C08CA05
Ніфедипін (Nifedipine)
C08DA01
Верапаміл (Verapamil)
C08DB01
Дилтіазем (Diltiazem)
C09AA01
Каптоприл (Captopril)
C09AA02
Еналаприл (Enalapril)
C09CA01
Лозартан (Losartan)
C10AA01
Симвастатин (Simvastatin)
C03BA11
Індапамід (Indapamide)
C09BA03
Лізиноприл + Гідрохлортіазид (Lisinopril + Hydrochlorothiazide)
C09DB04
Телмісартан + Амлодипін (Telmisartan + Amlodipine)
C09DA07
Телмісартан + Гідрохлортіазид (Telmisartan + Hydrochlorothiazide)
C03CA04
Торасемід (Torasemide)
Лікарські засоби, що застосовуються для лікування захворювань шкіри
D01AC02
Міконазол (Miconazole)
D01AE12
Саліцилова кислота (Salicylic acid)
D01AE15
Тербінафін (Terbinafine)
D01BA01
Гризеофульвін (Griseofulvin)
D02AB
Каламін (Calamine)
D02AE01
Сечовина (Urea)
D03AX03
Декспантенол (Dexpanthenol)
D06AX09
Мупіроцин (Mupirocin)
D06BA01
Сульфадіазин срібла (Silver sulfadiazine)
D07AA02
Гідрокортизон (Hydrocortisone)
D07AC01
Бетаметазон (Betamethasone)
D10AE01
Пероксид бензоїлу (Benzoyl peroxide)
Антисептики
D08AC02
Хлоргексидин (Chlorhexidine)
D08AG02
Повідон-йод (Povidone-iodine)
D08AX06
Перманганат калію (Potassium permanganate)
D08AX08
Етанол (Ethanol)
D08AX08
Засіб на спиртовій основі для протирання рук (Alcohol based hand rub)
Лікарські засоби для лікування сечостатевої системи та статеві гормони
G01AF02
Клотримазол (Clotrimazole)
C01EA01
Алпростадил (простагландин E1) (Alprostadil)
G02AD02
Динопростон (простагландин E2) (Dinoprostone)
G02AD06
Мізопростол (Misoprostol)
G02BA03
Левоноргестрел-рилізинг внутрішньоматкової системи (Levonorgestrel-releasing intrauterine system)
G03AA07
Етинілестрадіол та левоноргестрел (Ethinylestradiol and levonorgestrel)
G03AC06
Медроксипрогестерону ацетат (Medroxyprogesterone acetate)
G03AD01
Левоноргестрел (Levonorgestrel)
G03BA03
Тестостерон (Testosterone)
G03DA02
Медроксипрогестерону ацетат (Medroxyprogesterone acetate)
G03DA04
Прогестеронове вагінальне кільце (Progesterone vaginal ring)
G03GA02
Менотропін (Human menopausal gonadotrophin)
G03GA05
Фолітропін альфа (Follitropin alfa)
G03GB02
Кломіфен (Clomifene)
G03XB01
Міфепристон (Mifepristone)
Лікарські засоби гормонів для системного використання
H01BA02
Соматропін (Somatropin)
H01BA04
Десмопресин (Desmopressin)
H01BB02
Терліпресин (Terlipressin)
H01AC01
Окситоцин (Oxytocin)
H02AA02
Флудрокортизон (Fludrocortisone)
H02AB09
Гідрокортизон (Hydrocortisone)
H02AB02
Дексаметазон (Dexamethasone)
H02AB04
Метилпреднізолон (Methylprednisolone)
H02AB06
Преднізолон (Prednisolone)
H03AA01
Левотироксин (Levothyroxine)
H04AA01
Глюкагон (Glucagon)
G02CB03
Каберголін (Cabergoline)
Антибактеріальні лікарські засоби
J01AA02
Доксициклін (Doxycycline)
J01BA01
Хлорамфенікол (Chloramphenicol)
J01CA01
Ампіцилін (Ampicillin)
J01CA04
Амоксицилін (Amoxicillin)
J01CE01
Бензилпеніцилін (Benzylpenicillin)
J01CR02
Амоксицилін та клавуланова кислота (Amoxicillin and beta-lactamase inhibitor)
J01CR05
Піперацилін та тазобактам (Piperacillin and beta­lactamase inhibitor)
J01DB01
Цефалексин (Cefalexin)
J01DB04
Цефазолін (Cefazolin)
J01DD01
Цефотаксим (Cefotaxime)
J01DD02
Цефтазидим (Ceftazidime)
J01DD04
Цефтріаксон (Ceftriaxone)
J01DD08
Цефіксим (Cefixime)
J01DD52
Цефтазидим та авібактам (Ceftazidime and beta­lactamase inhibitor)
J01DE01
Цефепім (Cefepime)
J01DH02
Меропенем (Meropenem)
J01DH51
Іміпенем та циластатин (Imipenem and cilastatin)
J01EE01
Сульфаметоксазол та триметоприм (Sulfamethoxazole and trimethoprim)
J01FA01
Еритроміцин (Erythromycin)
J01FA09
Кларитроміцин (Clarithromycin)
J01FA10
Азитроміцин (Azithromycin)
J01FF01
Кліндаміцин (Clindamycin)
J01GA01
Стрептоміцин (Streptomycin)
J01GB03
Гентаміцин (Gentamicin)
J01GB06
Амікацин (Amikacin)
J01MA02
Ципрофлоксацин (Ciprofloxacin)
J01MA12
Левофлоксацин (Levofloxacin)
J01MA14
Моксифлоксацин (Moxifloxacin)
J01XA01
Ванкоміцин (Vancomycin)
J01XB01
Колістин (Colistin)
J01XD01
Метронідазол (Metronidazole)
J01XE01
Нітрофурантоїн (Nitrofurantoin)
J01XX01
Фосфоміцин (Fosfomycin)
J01XX08
Лінезолід (Linezolid)
J01XX09
Даптоміцин (Daptomycin)
J01GB04
Канаміцин (Kanamycin)
J01MA01
Офлоксацин (Ofloxacin)
J01XX04
Спектиноміцин (Spectinomycin)
J01DC02
Цефуроксим (Cefuroxime)
Протигрибкові лікарські засоби
J02AA01
Амфотерицин B (Amphotericin B)
J02AC01
Флуконазол (Fluconazole)
J02AC02
Ітраконазол (Itraconazole)
J02AC03
Вориконазол (Voriconazole)
Лікарські засоби проти мікобактерій
J04AA02
Натрію аміносаліцилат (Sodium aminosalicylate)
J04AB01
Циклосерин (Cycloserine)
J04AB02
Рифампіцин (Rifampicin)
J04AB04
Рифабутин (Rifabutin)
J04AB05
Рифапентин (Rifapentine)
J04AB30
Капреоміцин (Capreomycin)
J04AC01
Ізоніазид (Isoniazid)
J04AD01
Протіонамід (Protionamide)
J04AD03
Етіонамід (Ethionamide)
J04AK01
Піразинамід (Pyrazinamide)
J04AK02
Етамбутол (Ethambutol)
J04AK03
Теризидон (Terizidone)
J04AK06
Деламанід (Delamanid)
J04AM02
Ізоніазид та рифампіцин (lsoniazid and rifampicin)
J04AM03
Етамбутол та ізоніазид (Ethambutol and isoniazid)
J04AM05
Ізоніазід, піразинамід та рифампіцин (Isoniazid, pyrazinamide and rifampicin)
J04AM06
Етамбутол, ізоніазид, піразинамід та рифампіцин (Ethambutol, isoniazid, pyrazinamide and rifampicin)
J04AM07
Етамбутол, ізоніазид та рифампіцин (Ethambutol, isoniazid and rifampicin)
J04BA01
Клофазимін (Clofazimine)
Прямі противірусні лікарські засоби
J05AB01
Ацикловір (Aciclovir)
J05AB04
Рибавірин (Ribavirin)
J05AB14
Валганцикловір (Valganciclovir)
J05AE03
Ритонавір (Ritonavir)
J05AE08
Атазанавір (Atazanavir)
J05AF01
Зидовудин (Zidovudine)
J05AF05
Ламівудин (Lamivudine)
J05AF06
Абакавір (Abacavir)
J05AF07
Тенофовіру дизопроксилу фумарат (Tenofovir disoproxil fumarate)
J05AF10
Ентекавір (Entecavir)
J05AG01
Невірапін (Nevirapine)
J05AG03
Ефавіренз (Efavirenz)
J05AH02
Озельтамівір (Oseltamivir)
J05AJ01
Ралтегравір (Raltegravir)
J05AP08
Софосбувір (Sofosbuvir)
J05AR01
Ламівудин та зидовудин (Lamivudine and zidovudine)
J05AR02
Абакавір та ламівудин (Abacavir and lamivudine)
J05AR03
Емтрицитабін та тенофовір (Emtricitabine and tenofovir)
J05AR06
Ефавіренз, емтрицитабін та тенофовір (Efavirenz, emtricitabine and tenofovir)
J05AB11
Валацикловір (Valaciclovir)
J05AX12
Долутегравір (Dolutegravir)
J05AP55
Софосбувір + Велпатасвір (Sofosbuvir + Velpatasvir)
J05AP51
Ледіпасвір + Софосбувір (Ledipasvir + Sofosbuvir)
Вакцини, імунні сироватки та імуноглобуліни
J06AA01
Дифтерійний антитоксин (Diphtheria antitoxin)
J06BA01
Імуноглобулін людини нормальний, для екстраваскулярного введення (Immunoglobulins, normal human, for extravascular adm.)
J06BA02
Імуноглобулін людини нормальний, для внутрішньовенного введення (Immunoglobulins, normal human, for intravascular adm.)
J06BB01
Анти-D імуноглобулін (Anti-D immunoglobulin)
J06BB02
Протиправцевий імуноглобулін (Anti-tetanus immunoglobulin)
J06BB05
Антирабічний імуноглобулін (Anti-rabies immunoglobulin)
J07BG01
Вакцина проти сказу (Rabies vaccine)
J07AM01
Вакцина проти правця (Tetanus vaccine)
J07BC01
Вакцина проти гепатиту B (Hepatitis B vaccine)
J07BB02
Вакцина проти грипу (сезонна) (Influenza vaccine (seasonal)
Протипухлинні та імуномодулюючі лікарські засоби
L01AA01
Циклофосфамід (Cyclophosphamide)
L01AA02
Хлорамбуцил (Chlorambucil)
L01AA03
Мелфалан (Melphalan)
L01AA06
Іфосфамід (Ifosfamide)
L01AA09
Бендамустин (Bendamustine)
L01AX03
Темозоломід (Temozolomide)
L01AX04
Дакарбазин (Dacarbazine)
L01BA01
Метотрексат (Methotrexate)
L01BA04
Пеметрексед (Pemetrexed)
L01BB02
Меркаптопурин (Mercaptopurine)
L01BB05
Флударабін (Fludarabine)
L01BC01
Цитарабін (Cytarabine)
L01BC02
Фторурацил (Fluorouracil)
L01BC02
Фторурацил(Fluorouracil)
L01BC05
Гемцитабін (Gemcitabine)
L01BC06
Капецитабін (Capecitabine)
L01BC07
Азацитидин (Azacitidine)
L01CA01
Вінбластин (Vinblastine)
L01CA02
Вінкристин (Vincristine)
L01CA04
Вінорелбін (Vinorelbine)
L01CB01
Етопозид (Etoposide)
L01CD01
Паклітаксел (Paclitaxel)
L01CD02
Доцетаксел (Docetaxel)
L01CE02
Іринотекан (Irinotecan)
L01DA01
Дактиноміцин (Dactinomycin)
L01DB01
Доксорубіцин (Doxorubicin)
L01DB02
Даунорубіцин (Daunorubicin)
L01DB03
Епірубіцин (Epirubicin)
L01DB06
Ідарубіцин (Idarubicin)
L01DB07
Мітоксантрон (Mitoxantrone)
L01DC01
Блеоміцин (Bleomycin)
L01EA01
Іматиніб (Imatinib)
L01EA02
Дазатиніб (Dasatinib)
L01EG02
Еверолімус (Everolimus)
L01FA01
Ритуксимаб (Rituximab)
L01XA01
Цисплатин (Cisplatin)
L01XA02
Карбоплатин (Carboplatin)
L01XA03
Оксаліплатин (Oxaliplatin)
L01XB01
Прокарбазин (Procarbazine)
L01XE02
Гефітиніб (Gefitinib)
L01XE04
Сунітініб (Sunitinib)
L01XF01
Третиноїн (Tretinoin)
L01XG01
Бортезоміб (Bortezomib)
L01XX05
Гідроксикарбамід (Hydroxycarbamide)
L01XX17
Топотекан (Topotecan)
L02AE02
Лейпрорелін (Leuprorelin)
L02AE03
Гозерелін (Goserelin)
L02AE04
Трипторелін (Triptorelin)
L02BA01
Тамоксифен (Tamoxifen)
L02BA03
Фулвестрант (Fulvestrant)
L02BB03
Бікалутамід (Bicalutamide)
L02BG03
Анастрозол (Anastrozole)
L02BG04
Летрозол (Letrozole)
L02BG06
Екземестан (Exemestane)
L02BX03
Абіратерон (Abiraterone)
L03AA02
Філграстим (Filgrastim)
L03AB05
Інтерферон альфа-2Ь (Interferon alfa-2b)
L03AB07
Інтерферон бета 1-a (Interferon beta-1a)
L03AB08
Інтерферон бета 1-b (Interferon beta-1b)
L03AB10
Пегільований інтерферон альфа (2b) (pegylated interferon alfa (2b)
L03AB11
Пегільований інтерферон альфа (2a) (pegylated interferon alfa (2a)
L04AA06
Мікофенолова кислота та її солі (Mycophenolic acid)
L04AD01
Циклоспорин (Ciclosporin)
L04AD02
Такролімус (Tacrolimus)
L04AX01
Азатіоприн (Azathioprine)
L04AX04
Леналідомід (Lenalidomide)
L04AX03
Метотрексат(Methotrexate)
L01EB02, L01XE03
Ерлотиніб (Erlotinib)
L01FD01
Трастузумаб (Trastuzumab)
L03AA13
Пегфілграстим (Pegfilgrastim)
Лікарські засоби, що застосовуються при захворюваннях суглобів та кісток
M01CC01
Пеніциламін (Penicillamine)
M04AA01
Алопуринол (Allopurinol)
M05BA06
Ібандронова кислота (Ibandronic acid)
M05BA08
Золедронова кислота (Zoledronic acid)
P01BA02
Гідроксихлорохін (Hydroxychloroquine)
Анальгетики та протизапальні лікарські засоби
M01AB05
Диклофенак (Diclofenac)
M01AE01
Ібупрофен (Ibuprofen)
N01AH01
Фентаніл (Fentanyl)
N02AA05
Оксикодон (Oxycodone)
N02AB03
Фентаніл (Fentanyl)
N02BA01
Кислота ацетилсаліцилова (Acetylsalicylic acid)
N02BB02
Метамізол натрію (Metamizole sodium)
N02BE01
Парацетамол (Paracetamol)
Міорелаксанти та інгібітори холіноестерази
M03AB01
Суксаметоній (Suxamethonium)
M03AC04
Атракуріум (Atracurium)
M03AX01
Ботулінічний токсин типу А (Botulinum toxin)
N07AA01
Неостигмін (Neostigmine)
N07AA02
Піридостигмін (Pyridostigmine)
Лікарські засоби для загальної анестезії
N01AB06
Ізофлуран (Isoflurane)
N01AB08
Севофлуран (Sevoflurane)
N01AF03
Тіопентал (Thiopental)
N01AX03
Кетамін (Ketamine)
N01AX10
Пропофол (Propofol)
N01AX13
Азоту закис (Nitrous oxide)
Місцеві анестетики
N01BB01
Бупівакаїн (Bupivacaine)
N01BB02
Лідокаїн (Lidocaine)
Лікарські засоби, що застосовуються під час психічних та неврологічних захворювань
N03AG01
Вальпроєва кислота (Valproic acid)
N05AA01
Хлорпромазин (Chlorpromazine)
N05AB02
Флуфеназин (Fluphenazine)
N05AD01
Галоперидол (Haloperidol)
N05AH02
Клозапін (Clozapine)
N05AX08
Рисперидон (Risperidone)
N05AH03
Оланзапін (Olanzapine)
N05AX12
Арипіпразол (Aripiprazole)
N05AH04
Кветіапін (Quetiapine)
N06AB10
Есциталопрам (Escitalopram)
N06AB05
Пароксетин (Paroxetine)
N06AB06
Сертралін (Sertraline)
Передопераційні та седативні лікарські засоби
N05BA01
Діазепам (Diazepam)
N05CD08
Мідазолам (Midazolam)
A03BA01
Атропін (Atropine )
N02AA01
Морфін (Morphine)
Лікарські засоби для лікування захворювань нервової системи
N03AA02
Фенобарбітал (Phenobarbital)
N03AB02
Фенітоїн (Phenytoin)
N03AF01
Карбамазепін (Carbamazepine)
N03AX09
Ламотриджин (Lamotrigine)
N04AA02
Біпериден (Biperiden)
N04BA02
Леводопа та карбідопа (Levodopa and carbidopa)
N05AN01
Літію карбонат (Lithium carbonate)
N05BA06
Лоразепам (Lorazepam)
N06AA04
Кломіпрамін (Clomipramine)
N06AA09
Амітриптилін (Amitriptyline)
N06AB03
Флуоксетин (Fluoxetine)
N06BC01
Кофеїн (Caffeine)
N03AX14
Леветирацетам (Levetiracetam)
N02CC01
Суматриптан (Sumatriptan)
Лікарські засоби, що використовуються при опіоїдній залежності
N07BC01
Бупренорфін (Buprenorphine)
N07BC02
Метадон (Methadone)
Лікарські засоби для лікування гельмінтів
P02CA01
Мебендазол (Mebendazole)
P02CA03
Альбендазол (Albendazole)
P02CC01
Пірантел (Pyrantel)
P02CE01
Левамізол (Levamisole)
Лікарські засоби для лікування педикульозу
P03AC04
Перметрин (Permethrin)
P03AX01
Бензилбензоат (Benzyl benzoate)
Лікарські засоби, що впливають на функцію органів дихання
R01AA07
Ксилометазолін (Xylometazoline)
R01AD05
Будесонід (Budesonide)
R06AX13
Лоратадин (Loratadine)
R03AC02
Сальбутамол (Salbutamol)
R03AK06
Сальметерол та флютиказон (Salmeterol and fluticasone)
R03AK07
Будесонід та формотерол (Formoterol and budesonide)
R03BA01
Беклометазон (Beclometasone)
R03BA02
Будесонід (Budesonide)
R03BB01
Іпратропію бромід (Ipratropium bromide)
R03BB04
Тіотропію бромід (Tiotropium bromide)
R03DA04
Теофілін (Theophylline)
R07AA30
Легеневі сурфактанти (Surfactant)
R07AA02
Легеневі сурфактанти (Surfactant)
R07AB
Аміаку розчин концентрований (Ammonia)
Лікарські засоби, що використовуються в офтальмології
S01AA09
Тетрациклін (Tetracycline)
S01AA26
Азитроміцин(Azithromycin)
S01AE01
Офлоксацин (Ofloxacin)
S01EB01
Пілокарпін (Pilocarpine)
S01EC01
Ацетазоламід (Acetazolamide)
S01ED01
Тимолол (Timolol)
S01EE01
Латанопрост (Latanoprost)
S01FA01
Атропін (Atropine)
S01FA04
Циклопентолат (Cyclopentolate)
S01FA06
Тропікамід (Tropicamide)
S01HA02
Оксибупрокаїн (Oxybuprocaine)
Інші лікарські засоби
V03AB06
Натрію тіосульфат (Sodium thiosulfate)
V03AB06
Гіпосульфіт (Sodium thiosulfate)
V03AB15
Налоксон (Naloxone)
V03AB21
Калію йодид (Potassium iodide)
V03AC03
Деферасірокс (Deferasirox)
V03AF03
Кальцію фолінат (Calcium folinate)
V03AN01
Кисень (Oxygen)
V07AB
Вода для ін'єкцій (Water for injection)
V04CF01
Туберкулін (Tuberculin)
Рентгеноконтрастні лікарські засоби
V08AA01
Діатризоєва кислота (Diatrizoic acid)
V08AB02
Йогексол (Iohexol)
V08AB04
Йопамідол (Iopamidol)
V08BA02
Барію сульфат (Barium sulfate without suspending agents)
Протиалергічні лікарські засоби
R06AE07
Цетиризин (Cetirizine)
R06AX26
Фексофенадин (Fexofenadine)
Медичні вироби
Назва медичного виробу
Катетери і зонди
Катетери аспіраційні
Катетери внутрішньовенні
Катетери ентеральні
Катетери Нелатона
Катетери Фолея
Катетери Пеццера
Катетери кисневі
Зонди шлункові
Зонди стравоходні
Зонди деоденальні
Зонди назогастральні
Трубки і дренажі
Трубки ендотрахеальні
Трубки трахеостомічні
Трубки ендоброніхіальні
Трубки газовивідні
Дренажі
Повітроводи
Сільфони
Витратні матеріали для проведення ін'єкцій та інфузій
Шприци ін'єкційні
Системи для переливання інфузійних розчинів
Системи для переливання крові
Подовжувачі інфузійних магістралей
Інфузійні помпи
Вата медична
Пластирі медичні
Скарифікатори
Канюлі внутрішньовенні
Серветки спиртові
Набори для катетеризації центральних вен
Бинти
Бинти гіпсові
Бинти марлеві
Бинти еластичні
Бинти полімерні
Медичні вироби для хірургії, анестезіології та інтенсивної терапії
Нитки хірургічні нестерильні без голки
Нитки хірургічні стерильні без голки
Нитки хірургічні стерильні з голкою
Шовний матеріал
Голки хірургічні
Скальпелі хірургічні
Хірургічні ножиці
Лезо для скальпеля
Покриття операційні
Набори для епідуральної анестезії
Набори для катетеризації центральних вен
Голки для спінальної анестезії
Голик для люмбальної пункції
Маски кисневі
Назальні канюлі
Контури дихальні для анестезії
Фільтри дихальні
Абсорбент СО2 для анестезіології
Хірургічні ножиці
Операційні набори хірургічні
Степлер нашкірний
Кліпса (затискач, клема) атравматична
Голкотримач мікрохірургічний
Пінцети (мікрохірургічний, хірургічний)
Затискачі хірургічні
Корцанг хірургічний
Щипці хірургічні
Кліпсонакладач хірургічний
Трубка інтубаційна
Змінні касети із скобами до ендоскопічного зшиваючо-ріжучого апарата
Подвійний гачок (гачок хірургічний двосторонній)
Зонди хірургічні
Дисектори хірургічні
Бур хірургічний
Шейверне лезо
Репозиційний гемостатичний кліпсуючий пристрій
Сверло (бур, фреза) Хадсона
Елеватор хірургічний
Медичні контейнери
Контейнери для калу
Контейнери для сечі
Засоби індивідуального захисту
Рукавички медичні
Маски медичні
Шапочки медичні
Халат медичний
Марля медична
Бахіли
Респіратори
Медичний одяг для оглядів, операцій та відвідувань
Витратні матеріали для діагностики
Наконечники
Пробірки
Тести для неонатального скринінгу
Швидкі тести на інфекційні захворювання
Комбіновані тести на наркотичні речовини
Тест-смужки для вимірювання глюкози в крові
Смужки індикаторні
Набори гінекологічні
Гель для ультразвукової діагностики
Медичні вироби для догляду за пацієнтами
Калоприймачі
Сечоприймачі
Підгузки
Пелюшки
Урологічні прокладки
Уропрезервативи
Медичні вироби для проведення променевої терапії
Обладнання для фіксації та позиціонування пацієнта при проведенні променевої терапії
Термопластичні маски для проведення променевної терапії
Дозиметричне обладнання для лінійного прискорювача
Медичні вироби, що використовуються в травматології та нейрохірургії
Пластини та гвинти для проведення остеосинтезу
Стрижні та гвинти для проведення остеостинтезу
Апарати зовнішньої фіксації
Системи для транспедикулярної фіксації хребта
Міжхребцеві кейджі
Медичні вироби для лікування хворих із серцево-судинними захворюваннями
Стент-система коронарна
Коронарний балон-катетер
Коронарний провідник
Направляючий катетер
Аспіраційний катетер
Інтродюсер
Інфляційний пристрій
Набор діагностичний для проведення коронарографії
Кардіостимулятори
Протези судинні
Набори для ангіопластики
Штучні серцеві клапани
Медичне обладнання та спеціалізований санітарний транспорт
Спеціалізований санітарний транспорт
Медичні вироби, витратні матеріали та розчини для гемодіалізу
Кровопровідні магістралі до діалізатора (артерія-вена)
Фістульна голка (артеріальна/венозна) для проведення діалізу
Діалізатор
Фільтр для очищення діалізату
Рідкий концентрат кислотного компонента діалізуючого розчину (без вмісту глюкози/з глюкозою)
Порошковий картридж основного компонента
Ультрафільтр для додаткової очистки діалізуючого розчину
Набір трубок
Медичні вироби, витратні матеріали та розчини для перитонеального діалізу
Апарати для автоматизованого перитонеального діалізу
Гравітаційні системи для перитонеального діалізу
Перитонеальні катетери
Магістралі для перитонеального діалізу
Адаптери до катетера для перитонеального діалізу
Касети для апаратів автоматизованого перитонеального діалізу
Дренажні комплекти для апаратів автоматизованого перитонеального діалізу
Роз'єднувальні (дезінфікуючі) ковпачки для перитонеального діалізу
Розчини для перитонеального діалізу
{Особливості доповнено додатком згідно з Постановою КМ № 686 від 07.07.2023; із змінами, внесеними згідно з Постановами КМ № 34 від 05.01.2024, № 131 від 09.02.2024, № 382 від 02.04.2024, № 278 від 11.03.2025}
Додаток 2
до особливостей
ПЕРЕЛІК
продуктів харчування, закупівля яких здійснюється замовниками з використанням електронного каталогу
Продукція тваринництва та супутня продукція
Яйця столові курячі
Зернові культури та картопля
Картопля столова
Овочі, фрукти та горіхи
Цибуля ріпчаста свіжа
Капуста білоголова свіжа
Буряк столовий
Морква свіжа
Огірки свіжі
Помідори (томати) свіжі
Яблука свіжі
Кабачки свіжі
М'ясо
Курятина
Яловичина
Свинина
Риба, рибне філе та інше м'ясо риби морожені
Риба заморожена
Рафіновані олії та жири
Олія рафінована соняшникова
Молоко та вершки
Молоко коров'яче
Вершкове масло
Масло вершкове
Сирні продукти
Сир твердий
Сир кисломолочний
Молочні продукти різні
Сметана
Кефір
Продукція борошномельно-круп'яної промисловості
Борошно пшеничне
Крупа гречана
Крупа рисова
Крупа кукурудзяна
Крупа пшоняна
Крупа пшенична
Крупа ячмінна
Крупа вівсяна
Крупа кус-кус
Цукор і супутня продукція
Цукор буряковий
Макаронні вироби
Макаронні вироби
{Особливості доповнено додатком 2 згідно з Постановою КМ № 131 від 09.02.2024}
ЗАТВЕРДЖЕНО
постановою Кабінету Міністрів України
від 12 жовтня 2022 р. № 1178
ЗМІНИ,
що вносяться до актів Кабінету Міністрів України
1. У Порядку функціонування електронної системи закупівель та проведення авторизації електронних майданчиків, затвердженому постановою Кабінету Міністрів України від 24 лютого 2016 р. № 166 (Офіційний вісник України, 2016 р., № 22, ст. 855; 2019 р., № 66, ст. 2258, № 90, ст. 3000):
1) пункт 9 викласти в такій редакції:
“9. У разі розміщення в електронній системі закупівель інформації шкідливого та/або образливого характеру, та/або інформації, що не стосується проведення закупівлі, Уповноважений орган на підставі рішення комісії приймає рішення про надання адміністраторові дозволу на припинення публічного доступу до такої інформації.
У разі розміщення в електронній системі закупівель інформації, що містить персональні дані особи, яка не надавала згоду на їх публікацію, Уповноважений орган приймає на підставі рішення комісії рішення про надання адміністраторові дозволу на припинення публічного доступу до такої інформації технічними засобами.”;
2) доповнити Порядок пунктом 91 такого змісту:
“91. У разі оприлюднення в електронній системі закупівель інформації з обмеженим доступом або інформації, розголошення якої під час дії правового режиму воєнного стану в Україні може нести загрозу національній безпеці та/або громадській безпеці і порядку, за зверненням замовника, що оприлюднив таку інформацію в електронній системі закупівель, адміністратор вчиняє дії в електронній системі закупівель з припинення публічного доступу до такої інформації на підставі рішення комісії про надання адміністраторові дозволу на припинення публічного доступу до інформації з обмеженим доступом або інформації, розголошення якої під час дії правового режиму воєнного стану в Україні може нести загрозу національній безпеці та/або громадській безпеці і порядку.”;
3) пункт 13 викласти в такій редакції:
“13. Умови використання електронної системи закупівель для здійснення закупівлі, вартість якої є меншою за вартість, визначену в частині третій статті 3 Закону, з метою здійснення відбору постачальника товару (товарів), надавача послуг (послуги) та виконавця робіт визначаються адміністратором.
Умови використання замовниками електронної системи закупівель для здійснення закупівель (крім закупівель з використанням електронного каталогу) відповідно до пункту 11 особливостей здійснення публічних закупівель товарів, робіт і послуг для замовників, передбачених Законом України “Про публічні закупівлі”, на період дії правового режиму воєнного стану в Україні та протягом 90 днів з дня його припинення або скасування, затверджених постановою Кабінету Міністрів України від 12 жовтня 2022 р. № 1178, встановлюються адміністратором.”;
4) пункт 17 доповнити підпунктом 61 такого змісту:
“61) здійснювати припинення публічного доступу до інформації в електронній системі закупівель відповідно до пунктів 9 і 91 цього Порядку;”;
5) пункт 26 доповнити підпунктом 10 такого змісту:
“10) розгляд звернень адміністратора з питань функціонування електронної системи закупівель, у тому числі щодо необхідності здійснення адміністратором припинення публічного доступу до інформації в електронній системі закупівель відповідно до пунктів 9 і 91 цього Порядку, а також розгляд звернень замовника щодо необхідності припинення адміністратором публічного доступу до інформації в електронній системі закупівель відповідно до пункту 91 цього Порядку.”.
{Пункт 2 втратив чинність на підставі Постанови КМ № 1275 від 11.11.2022}
3. Абзац перший підпункту 2 пункту 1 постанови Кабінету Міністрів України від 2 березня 2022 р. № 185 “Деякі питання здійснення публічних закупівель товарів, робіт і послуг для задоволення нагальних потреб функціонування держави в умовах воєнного стану” (Офіційний вісник України, 2022 р., № 25, ст. 1267) викласти в такій редакції:
“2) закупівля товарів, робіт і послуг, визначених підпунктом 1 пункту 1 цієї постанови, здійснюється відповідно до постанови Кабінету Міністрів України від 12 жовтня 2022 р. № 1178 “Про затвердження особливостей здійснення публічних закупівель товарів, робіт і послуг для замовників, передбачених Законом України “Про публічні закупівлі”, на період дії правового режиму воєнного стану в Україні та протягом 90 днів з дня його припинення або скасування” з урахуванням таких положень:”.
4. Абзац другий пункту 2 розпорядження Кабінету Міністрів України від 10 квітня 2022 р. № 280 “Про виділення коштів з резервного фонду державного бюджету” (Офіційний вісник України, 2022 р., № 33, ст. 1816) виключити.
5. Абзац другий пункту 2 розпорядження Кабінету Міністрів України від 26 квітня 2022 р. № 340 “Про виділення коштів з резервного фонду державного бюджету для ліквідації наслідків бойових дій в Харківській області” (Офіційний вісник України, 2022 р., № 39, ст. 2111) виключити.
6. Абзац третій пункту 2 розпорядження Кабінету Міністрів України від 31 травня 2022 р. № 433 “Про виділення коштів з резервного фонду державного бюджету для ліквідації наслідків бойових дій в м. Києві” (Офіційний вісник України, 2022 р., № 46, ст. 2534, № 51, ст. 2905) виключити.
7. Абзац другий пункту 2 розпорядження Кабінету Міністрів України від 13 вересня 2022 р. № 809 “Про виділення коштів з резервного фонду державного бюджету для ліквідації наслідків бойових дій у Харківській області” виключити.
