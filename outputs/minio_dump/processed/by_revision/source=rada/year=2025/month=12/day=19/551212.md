---
source: "rada"
dokid: 551212
nreg: "z1979-25"
title: "Про затвердження Порядку авторизації рейтингового агентства та ведення реєстру авторизованих рейтингових агентств"
doc_date: 2025-12-19
revision_date: 2025-12-19
status: 5
types: [22, 25, 7, 99, 35, 129]
org: 1159
---
НАЦІОНАЛЬНА КОМІСІЯ З ЦІННИХ ПАПЕРІВ ТА ФОНДОВОГО РИНКУ
РІШЕННЯ
19.12.2025 № 09/21/3408/К03
Зареєстровано в Міністерстві
юстиції України
31 грудня 2025 року
за № 1979/45385
Про затвердження Порядку авторизації рейтингового агентства та ведення реєстру авторизованих рейтингових агентств
Відповідно до пункту 1 частини першої статті 7 Закону України «Про державне регулювання ринків капіталу та організованих товарних ринків», Закону України «Про рейтингування» з метою удосконалення нормативно-правових актів Національна комісія з цінних паперів та фондового ринку
ВИРІШИЛА:
1. Затвердити Порядок авторизації рейтингового агентства та ведення реєстру авторизованих рейтингових агентств, що додається.
2. Вважати такими, що з 01 січня 2026 року набули статусу авторизованих рейтингових агентств та включеними до Реєстру авторизованих рейтингових агентств рейтингові агентства, які станом на 01 січня 2026 року були включені до Державного реєстру уповноважених рейтингових агентств.
3. Рейтинговим агентствам, визначеним у пункті 2 цього рішення:
1) привести протягом 2026 року свою діяльність у відповідність до вимог Закону України «Про рейтингування» та нормативно-правових актів НКЦПФР;
2) подати до НКЦПФР офіційним каналом зв'язку внутрішні документи, передбачені цим Порядком авторизації рейтингового агентства та ведення реєстру авторизованих рейтингових агентств, до 1 січня 2027 року.
4. Департаменту методології забезпечити подання цього рішення на державну реєстрацію до Міністерства юстиції України.
5. Управлінню адміністративної діяльності забезпечити оприлюднення цього рішення на офіційному вебсайті Національної комісії з цінних паперів та фондового ринку.
6. Департаменту правового розвитку, після державної реєстрації рішення Міністерством юстиції України, забезпечити опублікування цього рішення на офіційному вебсайті Національної комісії з цінних паперів та фондового ринку.
7. Це рішення набирає чинності з 01 січня 2026 року, але не раніше дня, наступного за днем його офіційного опублікування.
8. Контроль за виконанням цього рішення покласти на члена Національної комісії з цінних паперів та фондового ринку Я. Шляхова.
Голова Комісії
Руслан МАГОМЕДОВ
Протокол засідання Комісії
від 19.12.2025 р. № 117
ЗАТВЕРДЖЕНО
Рішення Національної комісії
з цінних паперів
та фондового ринку
19 грудня 2025 року
№ 09/21/3408/К03
Зареєстровано в Міністерстві
юстиції України
31 грудня 2025 року
за № 1979/45385
Порядок
авторизації рейтингового агентства та ведення реєстру авторизованих рейтингових агентств
І. Загальні положення
1. Цей Порядок встановлює вимоги до рейтингових агентств, у тому числі які входять до групи рейтингових агентств, іноземних рейтингових агентств, які мають намір провадити діяльність з визначення публічних кредитних та суверенних рейтингів в Україні (далі – кредитні рейтинги), процедуру авторизації НКЦПФР таких рейтингових агентств, включення їх до реєстру авторизованих рейтингових агентств (далі – Реєстр АРА), відкликання авторизації, а також процедуру ведення НКЦПФР Реєстру АРА.
2. У цьому Порядку терміни вживаються у таких значеннях:
1) авторизація рейтингового агентства – процес підтвердження відповідності рейтингового агентства вимогам до авторизованого рейтингового агентства;
2) заявник – рейтингове агентство, в тому числі іноземне рейтингове агентство, або уповноважене рейтинговим(и) агентством(ами) групи рейтингових агентств, що подає до НКЦПФР заяву для включення до Реєстру АРА та документи, передбачені цим Порядком;
3) КІС – комплексна інформаційно-комунікаційна система НКЦПФР;
4) особи, які здійснюють управлінські функції у рейтинговому агентстві (далі – особа, яка здійснює управлінські функції) – особа, яка здійснює повноваження одноосібного виконавчого органу, голова та члени колегіального виконавчого органу рейтингового агентства, голова та члени наглядової ради рейтингового агентства, голова та члени ради директорів рейтингового агентства;
5) персонал – рейтингові аналітики АРА, у тому числі провідні рейтингові аналітики, інші співробітники та будь-які інші фізичні особи АРА, які безпосередньо беруть участь у рейтинговій діяльності такого АРА;
6) реєстраційні дії – дії створювача реєстрової інформації (далі – створювач) в Реєстрі АРА щодо внесення реєстрових даних, передбачених цим Порядком, та їх оновлення;
7) уповноважена особа заявника - фізична особа, яка відповідно до статуту або іншого внутрішнього документа заявника уповноважена здійснювати від його імені дії, необхідні для включення рейтингового агентства / рейтингового агентства групи рейтингових агентств до Реєстру АРА.
Термін «профільне законодавство» вживається у цьому Порядку у значенні, наведеному у Законі України «Про державне регулювання ринків капіталу та організованих товарних ринків».
Терміни «авторизоване рейтингове агентство», «ділова репутація», «офіційний канал зв'язку» вживаються у цьому Порядку у значенні, наведеному у Законі України «Про ринки капіталу та організовані товарні ринки».
Термін «створювач» вживається у цьому Порядку у значенні, наведеному у Законі України «Про публічні електронні реєстри».
Інші терміни вживаються у цьому Порядку відповідно до Закону України «Про рейтингування» (далі – Закон).
3. Рейтингове агентство, у тому числі іноземне, набуває статусу АРА з дати його включення до Реєстру АРА та отримання свідоцтва про включення до Реєстру АРА, відповідно до вимог цього Порядку.
4. АРА, його посадовою особою, рейтинговим аналітиком (провідним рейтинговим аналітиком) та іншою юридичною чи фізичною особою, яка безпосередньо бере участь у рейтинговій діяльності, не може бути особа, яка відповідає принаймні одному з таких критеріїв:
1) фізична особа, яка має громадянство держави, що здійснює збройну агресію проти України у значенні, наведеному у статті 1 Закону України «Про оборону України» (далі у цій частині – держава-агресор), або місцем постійного проживання (перебування, реєстрації) якої є держава-агресор. Положення цього пункту не поширюються на фізичних осіб, які проживають на території України на законних підставах та/або яким надано статус учасника бойових дій після 14 квітня 2014 року;
2) юридична особа, створена та зареєстрована відповідно до законодавства держави-агресора;
3) юридична особа, створена та зареєстрована відповідно до законодавства України, кінцевим бенефіціарним власником, членом або учасником (акціонером) якої є держава-агресор та/або особа, зазначена у підпунктах 1 або 2 цього пункту;
4) особа, до якої застосовані спеціальні економічні та інші обмежувальні заходи (санкції) відповідно до Закону України «Про санкції»;
5) особа, включена до переліку осіб, пов'язаних з провадженням терористичної діяльності або стосовно яких застосовано міжнародні санкції;
6) юридична особа, інформація про всіх кінцевих бенефіціарних власників якої не розкрита, що зареєстрована в державі (на території), віднесеній Кабінетом Міністрів України до переліку офшорних зон;
7) юридична особа, інформація про кінцевих бенефіціарних власників якої не розкрита відповідно до вимог Закону України «Про державну реєстрацію юридичних осіб, фізичних осіб - підприємців та громадських формувань»;
8) юридична особа, зареєстрована відповідно до законодавства держави, внесеної Групою з розробки фінансових заходів боротьби з відмиванням грошей (FATF) до списку держав, що не співпрацюють у сфері протидії відмиванню доходів, одержаних злочинним шляхом, а також юридична особа, 50 і більше відсотків статутного капіталу якої прямо або опосередковано належать такій особі.
5. Рейтингове агентство для визначення кредитних рейтингів, а також протягом всього строку провадження такої діяльності у статусі АРА, повинно відповідати вимогам, визначеним Законом, цим Порядком та іншим нормативно-правовим актам НКЦПФР.
Принаймні одне з рейтингових агентств, які входять до групи рейтингових агентств, повинно виконувати вимоги частин першої, четвертої – шостої, десятої – чотирнадцятої статті 13, частин першої, четвертої, п'ятої статті 14 та частини п'ятої статті 16 Закону.
Вимоги до діяльності іноземного рейтингового агентства, авторизованого відповідно до розділу IV цього Порядку на підставі повідомлення, визначаються законодавством країни реєстрації його головного офісу.
II. Вимоги до АРА
1. Організаційні вимоги
6. АРА повинно функціонувати виключно у формі акціонерного товариства, товариства з обмеженою відповідальністю або товариства з додатковою відповідальністю.
7. Система корпоративного управління АРА повинна відповідати вимогам Закону та визначеним НКЦПФР порядком та умовами провадження рейтингової діяльності.
8. Особливості корпоративного управління, організаційної структури АРА, розподілу функцій, повноважень та підпорядкування, стандартні операційні процедури щодо корпоративного управління та організації діяльності АРА, визначаються у статуті та внутрішніх документах АРА.
9. АРА повинно розробити, визначити у внутрішніх документах та запровадити адекватні внутрішні політики та процедури, що передбачають відповідність таких політик та процедур організаційній структурі, вимогам Закону, особливостям діяльності АРА, характеру та обсягам операцій, що здійснюються ним під час провадження рейтингової діяльності, кількості підрозділів та персоналу, а також ризикам, властивим діяльності АРА, та іншим умовам, у яких діє АРА.
2. Вимоги до структури власності
10. Структура власності АРА розкривається та подається до НКЦПФР відповідно до глави 1 Розділу III Положення про структуру власності юридичних осіб, процедуру та умови отримання погодження Національної комісії з цінних паперів та фондового ринку істотної участі у професійних учасниках ринків капіталу та організованих товарних ринків, затвердженого рішенням НКЦПФР від 14 листопада 2025 року № 09/21/3187/К03, зареєстрованого в Міністерстві юстиції України 28 листопада 2025 року за № 1785/4519 (далі – Положення про структуру), стосовно особи (осіб, які діють спільно), яка(які) володіє(ють) пакетом акцій (часток) у розмірі, що дорівнює або є більшим порогових значень в 5, 10, 15, 20, 25, 30, 50, 75 відсотків голосуючих акцій (часток).
11. Акціонерам (учасникам) АРА, які володіють 5 і більше відсотками голосуючих акцій (часток) або прав голосу в цьому рейтинговому агентстві або в юридичній особі, яка прямо або опосередковано перебуває під контролем рейтингового агентства або яка контролює рейтингове агентство, забороняється:
1) володіти пакетом голосуючих акцій (часток), що є більшим або дорівнює порогу у 5 відсотків, будь-якого іншого АРА;
2) мати право або повноваження користуватися правом голосу за пакетом голосуючих акцій (часток), який є більшим або дорівнює порогу у 5 відсотків, будь-якого іншого АРА;
3) мати право або повноваження призначати чи звільняти членів органу, відповідального за здійснення нагляду, або виконавчого органу будь-якого іншого АРА;
4) бути членом виконавчого органу або органу, відповідального за здійснення нагляду, будь-якого іншого АРА;
5) здійснювати або мати повноваження здійснювати контроль або вирішальний вплив на будь-яке інше АРА.
Заборона, передбачена цим пунктом, не поширюється на випадки володіння часткою в активах диверсифікованого інституту спільного інвестування, недержавного пенсійного фонду або юридичної особи - страховика, який отримав ліцензію на здійснення діяльності із страхування, що надає право здійснювати діяльність із страхування за класами страхування життя.
12. Структура власності АРА для цілей цього Порядку має бути прозорою.
13. Структура власності АРА є прозорою за умови одночасного дотримання таких вимог:
1) структура власності розкриває інформацію щодо системи взаємовідносин усіх юридичних та фізичних осіб в структурі власності і надає змогу визначити:
усіх ключових учасників і контролерів кожної юридичної особи (окрім публічних компаній), яка існує у ланцюгу володіння корпоративними правами рейтингового агентства;
кінцевого бенефіціарного власника рейтингового агентства та усіх його акціонерів (учасників), які володіють 5 і більше відсотками голосуючих акцій (часток) або прав голосу;
відносини контролю між усіма вказаними особами;
2) у структурі власності АРА відсутні:
акціонери (учасники), щодо яких діють обмеження, встановлені підпунктами 1-5 пункту 11 цього Порядку;
юридичні особи, створені відповідно до законодавства держави та/або є резидентом держави, що здійснює збройну агресію проти України;
особи, до яких або до посадових осіб яких застосовано санкції відповідно до Закону України «Про санкції»;
особи, які або посадові особи якої, включені до переліку осіб, пов'язаних з провадженням терористичної діяльності або стосовно яких застосовано міжнародні санкції;
особи, до яких або до посадових осіб яких застосовані санкції згідно з резолюціями Ради Безпеки Організації Об'єднаних Націй, інших міжнародних організацій, рішеннями Ради Європейського Союзу, інших міждержавних об'єднань, членом (учасником) яких є Україна, що передбачають обмеження або заборону торговельних та/або фінансових операцій;
особи, які мають громадянство (підданство) держави, що здійснює збройну агресію проти України, та/або особи, місцем постійного проживання (перебування, реєстрації) яких є держава, що здійснює збройну агресію проти України (крім осіб, які проживають на території України на законних підставах);
особи, які не відповідають вимогам, що встановлені для них законодавством;
особи, підконтрольні особам, зазначеним у цьому підпункті, або мають таких осіб серед власників участі.
14. Про будь-які зміни порогового значення пакета акцій (часток), зазначеного у пункті 10 цього Порядку, яким володіє акціонер (учасник) рейтингового агентства, в тому числі в результаті збільшення або зменшення статутного капіталу такого рейтингового агентства, такий акціонер (учасник) повинен повідомляти АРА та НКЦПФР у порядку, встановленому НКЦПФР.
3. Вимоги до особи, яка здійснює управлінські функції, посадової особи комплаєнс-підрозділу (комплаєнс-менеджера), особи, відповідальної за здійснення функції з перегляду
15. Особа, які здійснює управлінські функції, повинна відповідати наступним вимогам щодо ділової репутації:
1) особа повинна мати бездоганну ділову репутацію у розумінні Закону України «Про запобігання та протидію легалізації (відмиванню) доходів, одержаних злочинним шляхом, фінансуванню тероризму та фінансуванню розповсюдження зброї масового знищення» (наявність ознаки встановлюється за останні три календарні роки, що передують оцінці ділової репутації особи);
2) відсутні факти припинення повноважень (звільнення) особи чи її переведення на іншу посаду, якщо йому передувала вимога відповідного державного органу, у тому числі уповноваженого органу іноземної країни, щодо заміни цієї особи на посаді у зв'язку з неналежним виконанням нею своїх посадових обов'язків, яке призвело до порушення юридичною особою вимог законодавства (за винятком випадків, коли особа була звільнена у зв'язку з відмовою у погодженні особи на посаду керівника або посадової особи системи внутрішнього контролю) (наявність ознаки встановлюється за останні три календарні роки, що передують оцінці ділової репутації особи);
3) особу не було звільнено з роботи (у тому числі з роботи в іноземних юридичних особах) протягом останніх п'яти років за систематичне або одноразове грубе порушення нею своїх посадових обов'язків та/або правил трудового розпорядку, порушення законодавства про протидію корупції, вчинення розкрадання, зловживання владою/службовим становищем або іншого правопорушення (при роботі в юридичних особах – резидентах України – звільнення на підставі пунктів 3, 4, 7, 8 частини першої статті 40, пунктів 1, 11, 2, 3 частини першої статті 41, абзацу дев'ятого частини першої статті 431 та статті 45 Кодексу законів про працю України, а також з підстав, визначених частиною п'ятою статті 66 Закону України «Про державну службу»);
4) відсутні факти, встановлені відповідним державним органом, надання особою безпосередньо або через третіх осіб державному органу недостовірної інформації про власну особу, яка вплинула або могла вплинути на прийняття цим державним органом рішення (застосовується протягом трьох років із дня надання такої інформації);
5) відсутні факти перебування протягом більше шести місяців на посаді особи, яка здійснює управлінські функції, або посадової особи системи внутрішнього контролю АРА (або тимчасового виконання обов'язків за посадою) протягом року, що передує даті рішення про визнання такого АРА банкрутом або винесення НКЦПФР постанови про відкликання авторизації АРА та виключення АРА з Реєстру АРА з підстав, передбачених підпунктами 2 – 6 пункту 46 цього Порядку;
6) у особи була відсутня можливість незалежно від обіймання посад в АРА надавати обов'язкові вказівки або іншим чином визначати чи істотно впливати на дії такого АРА станом на будь-яку дату протягом року, що передує даті рішення про визнання такого АРА банкрутом або винесення НКЦПФР постанови про відкликання авторизації АРА та виключення АРА з Реєстру АРА з підстав, передбачених підпунктами 2 – 6 пункту 46 цього Порядку;
7) відсутні факти перебування протягом більше шести місяців на посаді особи, яка здійснює управлінські функції, або на посаді посадової особи системи внутрішнього контролю іноземного рейтингового агентства протягом року до прийняття уповноваженим органом відповідної країни рішення про відкликання авторизації за вчинення правопорушення на ринку рейтингування;
8) у особи була відсутня можливість незалежно від обіймання посад надавати обов'язкові вказівки або іншим чином визначати чи істотно впливати на дії іноземного рейтингового агентства станом на будь-яку дату протягом року до прийняття уповноваженим органом відповідної країни рішення про відкликання авторизації за вчинення правопорушення на ринку рейтингування;
9) відсутні факти порушення вимог банківського та валютного законодавства, законодавство у сфері фінансових послуг, законодавство у сфері запобігання та протидії легалізації (відмиванню) доходів, одержаних злочинним шляхом, фінансуванню тероризму та фінансуванню розповсюдження зброї масового знищення, законодавства про акціонерні товариства, законодавства про захист прав споживачів, що сталися з вини фізичної особи або юридичної особи, працівником якої була така особа, внаслідок її дії або бездіяльності та завдали матеріальної шкоди законним правам та інтересам інших осіб, а також грубі або системні порушення на ринках капіталу та організованих товарних ринках;
10) відсутні факти невідповідності діяльності особи вимогам до ділової практики та/або професійної етики;
11) до особи не застосовувались персональні економічні та інші обмежувальні заходи (санкції) згідно з резолюціями Ради Безпеки Організації Об'єднаних Націй, інших міжнародних організацій, рішень Ради Європейського Союзу, інших міждержавних об'єднань, членом (учасником) яких є Україна, що передбачають обмеження або заборону торговельних та/або фінансових операцій, органів іноземних держав (крім держав, що здійснюють збройну агресію проти України у значенні, наведеному у статті 1 Закону України «Про оборону України») або України (для цілей цього пункту особа вважається такою, до якої не застосовувалися зазначені заходи, якщо після їх скасування пройшло три роки);
12) особа не включена у встановленому законодавством порядку до переліку осіб, пов'язаних із провадженням терористичної діяльності, або стосовно яких застосовано міжнародні санкції;
13) відсутні факти обіймання особою посади (виконання обов'язків за посадами), необхідність погодження призначення на які відповідними державними органами передбачена законодавством;
14) особа не позбавлялась в установленому законодавством порядку права обіймати певні посади або займатися певною діяльністю (для цілей цього пункту особа вважається такою, що не позбавлена права обіймати певні посади або займатися певною діяльністю після закінчення строку, на який здійснювалося позбавлення такого права);
15) стосовно особи (або юридичної особи, контролером або членом виконавчого органу якої була особа) відсутні вироки у справах щодо злочинів у сфері господарської діяльності, триваючі досудові розслідування в рамках кримінальних проваджень у таких злочинах, спори, пов'язані з господарською діяльністю, стороною яких у порядку адміністративного або цивільного судочинства виступає така особа, дисциплінарні провадження, включаючи відсторонення від займаної посади керівника юридичної особи, триваючі провадження у справі про банкрутство або неплатоспроможність та інші подібні процедури стосовно такої особи;
16) стосовно особи (або юридичної особи, контролером або членом виконавчого органу якої була особа) відсутні провадження будь-яких контролюючих органів у справах щодо такої особи, виконавчі провадження (як до боржника), процедури застосування санкцій чи справи, пов'язані з правопорушеннями на ринку фінансових послуг;
17) у особи (або юридичної особи, контролером або членом виконавчого органу якої була особа) не було відкликано, зупинено дію або припинено (анульовано) дію ліцензій, скасовано реєстрацію, припинено чи зупинене членство, анульовано сертифікат, дозвіл, авторизацію, членство чи дію документів;
18) юридичну особу, в якій особа була контролером або членом виконавчого органу не було виключено зі складу об'єднань професійних учасників ринків капіталу та організованих товарних ринків, професійних об'єднань та асоціацій;
19) відсутні факти невідповідності особи вимогам до ділової репутації, встановлені за результатами оцінки, проведеної НКЦПФР або Національним банком України;
20) відсутні інші ознаки невідповідності ділової репутації вимогам, визначеним відповідними державними органами (у тому числі відповідними іноземними державними органами) та виявлені відносно періодів роботи особи на ринках фінансових послуг та/або рейтингування, державне регулювання щодо яких здійснюють відповідні державні органи.
Наявність вищезазначених ознак встановлюється за останні десять календарних років, що передують оцінці ділової репутації особи, якщо інше не встановлено у змісті самих ознак.
Особа, яка вважає, що з поважних причин до неї не повинні застосовуватися певні ознаки невідповідності ділової репутації вимогам, зазначеним у цьому пункті, має право надати з цього приводу до НКЦПФР відповідне обґрунтоване письмове клопотання, яке підлягає розгляду у терміни та в порядку, визначені у Законі України «Про звернення громадян» із забезпеченням, у тому числі, права особи особисто викладати свої аргументи та бути присутньою при розгляді клопотання. За результатами розгляду клопотання НКЦПФР приймає рішення або про задоволення клопотання шляхом незастосування до особи певних ознак невідповідності ділової репутації вимогам, зазначеним у цьому пункті, або про відмову у задоволенні клопотання із зазначенням причин.
16. Професійна придатність особи, яка здійснює управлінські функції, посадової особи комплаєнс-підрозділу (комплаєнс-менеджер), особи, відповідальної за здійснення функції з перегляду, визначається як сукупність знань, професійного та управлінського досвіду особи, необхідних для належного виконання посадових обов'язків з урахуванням стратегії рейтингової діяльності АРА.
17. Особа, яка здійснює управлінські функції, повинна мати вищу освіту не нижче рівня магістра за спеціальністю «Фінанси, банківська справа, страхування та фондовий ринок» або «Публічне управління та адміністрування» та досвід роботи у сфері фінансів та/або фінансових послуг (включаючи роботу в іноземних країнах, наукову чи викладацьку практику) не менше трьох років, у тому числі не менше одного року на керівних посадах (член органу, відповідального за здійснення нагляду, керівник фінансової установи або його заступник, член виконавчого органу, керівник самостійного структурного підрозділу фінансової установи або його заступник).
Посадова особа комплаєнс-підрозділу (комплаєнс-менеджер), особа, відповідальна за здійснення функції з перегляду, повинна мати вищу освіту не нижче першого (бакалаврського) рівня та досвід роботи не менше трьох років в фінансовій установі в сферах комплаєнсу та/або управління ризиками та/або внутрішнього аудиту та/або фінансового моніторингу та/або юридичного супроводу діяльності фінансової установ.
III. Порядок авторизації рейтингового агентства
1. Перелік документів, які подаються рейтинговим агентством до НКЦПФР
18. Для включення рейтингового агентства / рейтингових агентств, які входять до групи рейтингових агентств, до Реєстру АРА та отримання свідоцтва про включення до Реєстру АРА заявником до НКЦПФР подається заява про включення до Реєстру АРА згідно з додатком 1 до цього Порядку та документи, передбачені пунктом 19 цього Порядку.
НКЦПФР не може вимагати для авторизації інші документи, не передбачені цим Порядком.
19. Разом із заявою про включення до Реєстру АРА до НКЦПФР заявником подаються такі документи щодо рейтингового агентства / кожного з рейтингового(их) агентства(в) групи рейтингових агентств, яке(і) має(мають) намір провадити самостійно на професійній основі діяльність з визначення кредитних рейтингів (далі – набувачі статусу АРА):
1) перелік (опис) документів за формою згідно з додатком 2 до цього Порядку;
2) лист у довільній формі, який засвідчує, що подані документи містять повну, послідовну та достовірну інформацію, яка повинна бути актуальною на день подачі документів та протягом строку їх розгляду;
3) статут набувача статусу АРА (подається у разі, якщо заявником не надано інформацію про код доступу до результатів надання адміністративних послуг у сфері державної реєстрації, що надає доступ до копії статуту в електронній формі в Єдиному державному реєстрі юридичних осіб, фізичних осіб - підприємців та громадських формувань, у заяві про включення до Реєстру АРА);
4) довідка щодо структури власності юридичної особи за формою, передбаченою додатком 1 до Положення про структуру, до якої додається письмове запевнення у довільній формі, що в структурі власності набувача статусу АРА відсутні акціонери (учасники), зазначені в пункті 11 цього Порядку.
Якщо в структурі власності набувача статусу АРА є акціонери (учасники), зазначені в пункті 11 цього Порядку, то заявник надає до НКЦПФР повідомлення, яке містить інформацію про:
наявність / відсутність у такого акціонера (учасника) наміру відчужити акції (частку);
строк, протягом якого акціонер (учасник) має намір відчужити такі акції (частку), який не може перевищувати 6 місяців з дня отримання НКЦПФР такого повідомлення.
5) відомості у довільній формі про:
організаційну структуру набувача статусу АРА у вигляді схеми із зазначенням структурних одиниць та їх підпорядкування (голові або члену колегіального виконавчого органу, наглядовій раді, голові або члену колегіального виконавчого органу ради директорів), опису повноважень та відповідальності кожної структурної одиниці, зазначеній у схемі;
опис заходів, що вживаються для зменшення ризику надмірної залежності від окремих працівників набувача статусу АРА;
кількісний склад та досвід персоналу набувача статусу АРА, відповідального за розробку та перегляд методологій і моделей для кожного виду кредитних рейтингів;
власне ім'я, по-батькові (за наявності), прізвище та посада співробітника набувача статусу АРА, який має зобов'язання, індивідуально або від імені рейтингового агентства, перед будь-яким рейтинговим агентством групи рейтингових агентств;
середньорічну фіксовану та змінну винагороду рейтингових аналітиків, провідних рейтингових аналітиків та відповідального за дотримання таких вимог за кожен із трьох попередніх фінансових років (за наявності такої інформації);
кодекс корпоративного управління (за наявності) набувача статусу АРА у вигляді посилання на URL-адресу вебсайту набувача статусу АРА, за якою розміщено відповідний документ;
моделі, методології та ключові рейтингові припущення у тому числі математичні або кореляційні припущення для кожного з виду кредитного рейтингу, який має намір провадити набувач статусу АРА, у вигляді посилання на URL-адреси вебсайту набувача статусу АРА, за якими розміщено відповідні документи;
перелік потенційних конфліктів інтересі, які можуть бути у діяльності набувача статусу АРА і включають:
будь-які потенційні конфлікти інтересів з пов'язаними третіми сторонами;
будь-які потенційні конфлікти інтересів, що виникатимуть внаслідок надання додаткових послуг та передачі послуг на аутсорсинг;
будь-які потенційні конфлікти інтересів, що виникають по відношенню до кожного з рейтингового агентства групи рейтингових агентств;
дочірні компанії набувача статусу АРА, яка включає у тому числі: перелік дочірніх компаній, філій, представництв та/або інших відокремлених структурних підрозділів АРА, які розташовані на території держави зони ризику; місцезнаходженням дочірньої компанії, філії, представництва та/або іншого відокремленого структурного підрозділу АРА, розташованого на території держави зони ризику; ім'я керівника, дочірньої компанії, філії, представництва та/або іншого відокремленого структурного підрозділу АРА, розташованого на території держави зони ризику; URL-адреса вебсайту, на якій розміщено статут, положення та/або інший внутрішній документ дочірньої компанії, філії, представництва та/або іншого відокремленого структурного підрозділу АРА, розташованого на території держави зони ризику, включаючи посилання на текст відповідного документу, розміщеного у відкритому доступі;
опис ресурсів, як людських, так і технічних, що використовуються набувачем статусу АРА спільно з надавачем послуг за договором аутсорсингу (за наявності) та рейтингових агентств групи рейтингових агентств, у разі якщо набувач статусу АРА належить до групи рейтингових агентств;
зразки типових звітів про кредитні рейтинги або інших документів, що демонструють, як набувач статусу АРА відповідає або має намір дотримуватися вимог до розкриття інформації;
зразки типових офіційних листів чи інших письмових (електронних) комунікацій та/або публічних повідомлень для кожного виду кредитного рейтингу, підготовлені набувач статусу АРА;
6) внутрішні документи набувача статусу АРА, а саме:
а) положення про організацію діяльності;
б) положення про підготовку, визначення, оновлення та підтвердження кредитних рейтингів;
в) положення про розробку, затвердження, оприлюднення, моніторинг, оновлення, підтвердження та перегляд рейтингових методологій, моделей та ключових рейтингових припущень;
г) положення про передачу операційних функцій на аутсорсинг (у разі якщо набувач статусу АРА використовує аутсорсинг);
Внутрішні документи набувача статусу АРА, визначені в цьому підпункті, мають відповідати вимогам, що встановлені НКЦПФР у порядку та умовах провадження рейтингової діяльності, надаються у вигляді посилання на URL-адреси вебсайту набувача статусу АРА, за якими розміщено відповідні внутрішні документи.
7) анкета щодо ділової репутації кожної особи набувача статусу АРА, яка здійснює управлінські функції, за формою, згідно з додатком 3 до цього Порядку;
8) анкета за формою згідно з додатком 4 до цього Порядку щодо професійної придатності кожної особи набувача статусу АРА, а саме:
особи, відповідальної за здійснення функції комплаєнсу;
особи, відповідальної за здійснення функції з перегляду;
рейтингового аналітика (провідного рейтингового аналітика), іншого співробітника та будь-якої іншої фізичної особи, яка безпосередньо бере участь у рейтинговій діяльності;
керівника філії, відокремленого підрозділу (у разі наявності);
9) річна фінансова звітність / консолідована (субконсолідована) фінансова звітність (за наявності), аудиторський звіт щодо річної фінансової звітності / консолідованої (субконсолідованої) річної фінансової звітності (за наявності) набувача статусу АРА та/або проміжна фінансова звітність / консолідована (субконсолідована) фінансова звітність, звіт щодо огляду проміжної фінансової звітності / консолідованої (субконсолідованої) фінансової звітності за звітній період, який передує дню подання заявником заяви про включення до Реєстру АРА.
Фінансова звітність має відповідати Закону України «Про бухгалтерський облік та фінансову звітність в Україні» та стандартам фінансової звітності, обраним за основу при складанні такої звітності. Аудиторський звіт складається відповідно до Закону України «Про аудит фінансової звітності та аудиторську діяльність», має відповідати Міжнародним стандартам контролю якості, аудиту, огляду, іншого надання впевненості та супутніх послуг та вимогам, встановленим нормативно-правовими актами НКЦПФР щодо інформації, яка стосується аудиту або огляду фінансової звітності учасників ринків капіталу та організованих товарних ринків.
Набувач статусу АРА, який(які) для складання фінансової звітності застосовує(ють) міжнародні стандарти фінансової звітності, складає фінансову звітність / консолідовану фінансову звітність (у разі складання консолідованої фінансової звітності) на основі таксономії фінансової звітності за міжнародними стандартами фінансової звітності в єдиному електронному форматі (формат XBRL), визначеному центральним органом виконавчої влади, що забезпечує формування та реалізує державну політику у сфері бухгалтерського обліку, та подає її до Центру збору фінансової звітності, операційне управління яким здійснюється НКЦПФР (далі – Центр збору фінансової звітності), з урахуванням вимог нормативно-правових актів НКЦПФР.
У разі складання набувачем статусу АРА фінансової звітності за міжнародними стандартами, заявником надається інформація щодо URL-адреси, за якою доступна для перегляду його фінансова звітність на вебсайті Центру збору фінансової звітності.
У разі якщо з моменту державної реєстрації набувачем статусу АРА, як юридичної особи, не пройшов рік заявник подає проміжну фінансову звітність та звіт щодо огляду відповідної проміжної фінансової звітності за останній звітній період, що передує поданню заяви;
10) копії договорів щодо здійснення корпоративного управління, укладених між рейтинговими агентствами групи рейтингових агентств, – для рейтингового агентства групи рейтингових агентств;
11) копію(ї) документа(ів), що підтверджує(ють) внесення набувачем статусу АРА плати за авторизацію рейтингового агентства, розмір якої визначається Розмірами плати за реєстраційні дії щодо учасників ринків капіталу та інших осіб, затверджених рішенням Національної комісії з цінних паперів та фондового ринку від 13 червня 2022 № 620, зареєстрованим в Міністерстві юстиції України 10 серпня 2022 року за № 909/38245 (зі змінами);
12) іноземними юридичними особами та/або фізичними особами - іноземцями, які є акціонерами (учасниками), які володіють 5 і більше відсотками голосуючих акцій (часто) або прав голосу у набувачі статусу АРА, додатково подається:
письмовий дозвіл на участь таких іноземних осіб у набувачі статусу АРА в Україні, виданий уповноваженим контролюючим органом держави, в якій зареєстровано головний офіс іноземної юридичної особи або в якій фізична особа-іноземець має постійне місце проживання, якщо законодавством такої держави вимагається отримання зазначеного дозволу, або письмове запевнення таких осіб у відсутності в законодавстві відповідної держави вимог (підстав) щодо отримання такого дозволу;
рішення уповноваженого органу управління (особи) іноземної юридичної особи про участь у набувачі статусу АРА (для іноземних юридичних осіб);
витяг із торговельного, банківського, судового реєстрів або інші офіційні документи, що підтверджують реєстрацію іноземної юридичної особи в державі, в якій зареєстровано її головний офіс, та дають можливість ідентифікувати таку іноземну юридичну особу (для іноземних юридичних осіб);
13) довідка компетентного органу країни постійного місця проживання та громадянства кожної особи набувача статусу АРА, яка здійснює управлінські функції про наявність або відсутність судимостей у таких осіб;
14) бізнес-план набувача статусу АРА на три роки, наступні за роком подачі заяви, який включає, зокрема:
опис макроекономічного середовища, в якому очікується його діяльність;
вірогідні плани щодо створення дочірніх компаній або філій та їх місцезнаходження;
опис діяльності з рейтингування, яку планується здійснювати, із зазначенням діяльності дочірніх компаній та філій. Інформація повинна включати види кредитних рейтингів, потенційних суб'єктів рейтингування, а також діяльність, не пов'язану з рейтингуванням;
для кожного виду кредитних рейтингів, які планується визначати, прогнозовані кількісні показники та оцінка співвідношення публічних та приватних рейтингів, а також середня кількість створених або контрольованих кредитних рейтингів на одного працівника за видом м кредитного рейтингу;
прогнозні показники звіту про фінансовий стан та звіту про фінансові результати з відокремленим обліком доходів від рейтингової діяльності та надання додаткових послуг;
прогнозовані зміни системи корпоративного управління;
прогнозовані плани щодо передачі важливих функцій на аутсорсинг із зазначенням опису такої діяльності, поясненням причин аутсорсингу;
прогнозовані кількісні показники працівників в еквіваленті повної зайнятості, розрахованої як загальна кількість відпрацьованих годин, поділена на максимальну кількість годин, що підлягають компенсації протягом робочого року відповідно до законодавства;
15) копія внутрішньої оцінки, проведеної для виявлення будь-якого існуючого або потенційного конфлікту інтересів між рейтингованою діяльністю та додатковими послугами, у разі якщо набувач статусу АРА надає додаткові послуги;
16) у разі якщо набувач статусу АРА використовує аутсорсинг додатково надається:
копія договору про передачу операційних функцій на аутсорсинг, який включає детальну інформацію про права та обов'язки сторін за договором про аутсорсинг та інформацію про надавача послуг за договором;
копія внутрішнього та/або зовнішнього звіту про аутсорсингову діяльність, виданого за останні п'ять років;
17) якщо процес рейтингування набувача статусу АРА регулярно перевіряється незалежною третьою стороною заявник подає копію такого останнього звіту про перевірку;
18) якщо набувач статусу АРА планує підтверджувати кредитний рейтинг, визначений рейтинговим агентством, заснованим в іноземній державі, заявник подає інформацію для кожного відповідного іноземного рейтингового агентства:
його повна назва;
його правовий статус, включаючи ідентифікаційний код із витягу з торговельного, банківського, судового реєстрів або іншого офіційного документа, що підтверджує реєстрацію іноземної юридичної особи в державі, в якій зареєстровано її головний офіс;
країна його заснування;
адреса його зареєстрованого головного офісу;
докази того, що іноземне рейтингове агентство має дозвіл або зареєстровано та підлягає нагляду у відповідній юрисдикції;
вид кредитного рейтингу, який набувач статусу АРА планує підтверджувати;
кількість аналітиків, яких наймає іноземне рейтингове агентство;
його структура власності ( у разі наявності такої інформації у набувача статусу АРА);
оцінка регуляторного режиму країни місця реєстрації іноземного рейтингового агентства із посиланням на відповідні розділи законодавства;
опис причини для підтвердження.
20. Заявник / АРА може подати заяву про незастосування до набувача статусу АРА / до АРА деяких вимог Закону за формою, згідно з додатком 5 до цього Порядку, з обґрунтування наявності підстав, визначених частиною другою статті 19 Закону.
2. Подання та розгляд документів для авторизації рейтингового агентства
21. Подання заявником до НКЦПФР заяви про включення до Реєстру АРА та документів, передбачених пунктом 18 цього Порядку (далі – документи), та відправлення НКЦПФР документів, передбачених цим Порядком, здійснюється офіційним каналом зв'язку у порядку, передбаченому Вимогами до застосування засобів інтегрованої підсистеми надання адміністративних послуг в електронній формі КІС у якості офіційного каналу зв'язку, затвердженими рішенням Національної комісії з цінних паперів та фондового ринку від 22 грудня 2023 року № 1444 (зі змінами).
22. Днем отримання НКЦПФР від заявника документів, передбачених цим Порядком, є робочий день їх надходження до НКЦПФР.
23. Документи, створені в електронній формі або створені як електронна копія паперового документа (сканкопія), що подаються заявником відповідно до цього Порядку:
мають бути викладені державною мовою України або англійською мовою у разі подання заяви та документів іноземними юридичними особами та фізичними особами – іноземцями;
мають бути окремими файлами у текстовому форматі, вид якого обирається заявником самостійно;
кожен документ має бути підписаний кваліфікованим електронним підписом та/або кваліфікованою електронною печаткою, що базуються на кваліфікованому сертифікаті відкритого ключа відповідно до вимог законодавства про електронний документообіг та електронні довірчі послуги;
не мають містити неточностей.
24. Створення електронних документів, сформованих заявником в електронній формі або сформованих як електронна копія паперового документа (сканкопія), здійснюється із застосуванням електронного підпису уповноваженої особи заявника, що базується на кваліфікованому сертифікаті відкритого ключа, який повинен містити ідентифікаційні дані заявника (повне або офіційне скорочене найменування та ідентифікаційний код заявника). У разі якщо кваліфікований сертифікат відкритого ключа уповноваженої особи заявника не містить даних, зазначених в цьому абзаці, такі електронні документи залишаються без руху.
Уповноважена особа заявника, яка здійснює накладання електронного підпису на електронний документ, у такий спосіб засвідчує достовірність даних, наведених у таких документах, відповідність електронних копій документів оригіналам таких документів у паперовій формі.
25. У разі якщо згідно з вимогами цього Порядку надається посилання на URL-адресу таке посилання має містити універсальний покажчик місцезнаходження - Universal Resource Locator (URL-адресу), доменне ім'я, місцезнаходження сторінки та назву файла для забезпечення можливості автоматичного контролю точності копіювання вмісту.
Інформація, розміщена за такою URL-адресою, має бути у візуальній формі, що дає змогу сприймати її зміст людиною і мати можливість її відтворення на папері, бути доступною для необмеженого завантаження та копіювання.
26. Документи, створені іноземним рейтинговим агентством іншою мовою, ніж державна мова України або англійська мова, що подаються до НКЦПФР згідно з цим Порядком, повинні бути перекладені та засвідчені у встановленому законодавством порядку. На документах компетентним органом держави, в якій документ був створений, повинен бути проставлений апостиль, якщо це передбачено міжнародними договорами, згода на обов'язковість яких надана Верховною Радою України. Якщо проставляння апостилю не передбачено міжнародними договорами, згода на обов'язковість яких надана Верховною Радою України, такі документи підлягають легалізації у встановленому законодавством порядку.
27. Якщо окремі документи, передбачені цим Порядком, не можуть бути представлені рейтинговим агентством, заснованим в іноземній державі, таке рейтингове агентство надає письмове запевнення (у довільній формі) про відсутність у законодавстві відповідної держави вимог щодо отримання таких документів, яке підписується керівником юридичної особи - нерезидента та має дату підписання.
28. Розгляд НКЦПФР документів здійснюються відповідно до Закону України «Про адміністративну процедуру» з урахуванням особливостей, передбачених Порядком надання адміністративних послуг Національною комісією з цінних паперів та фондового ринку, затвердженим рішенням Національної комісії з цінних паперів та фондового ринку від 17 листопада 2021 року № 1124, зареєстрованим у Міністерстві юстиції України 03 лютого 2022 року за № 147/37483, та цим Порядком.
29. Розгляд поданих заявником документів здійснюється НКЦПФР протягом 45 робочих днів з дня їх надходження або 55 робочих днів з дня їх надходження – у разі якщо заявником є заявник, уповноважений групою рейтингових агентств.
30. Строк розгляду документів може бути продовжений НКЦПФР але не більше ніж на 15 робочих днів у разі якщо набувач статусу АРА:
1) планує підтверджувати кредитні рейтинги, визначені рейтинговим агентством, заснованим в іноземній державі;
2) планує використовувати аутсорсинг у процесі здійснення своєї рейтингової діяльності;
3) подав заяву про включення до Реєстру АРА щодо незастосування до набувача статусу АРА деяких вимог Закону відповідно до статті 19 Закону.
31. У разі подання заявником документів, що не відповідає переліку (опису) документів, та/або невідповідності формату поданих документів вимогам цього Порядку та/або відсутність електронного підпису уповноваженої особи заявника, що базується на кваліфікованому сертифікаті відкритого ключа, або кваліфікований сертифікат відкритого ключа уповноваженої особи заявника не містить даних, зазначених у пункті 23 цього Порядку у повідомленні про початок адміністративного провадження зазначається про залишення документів без руху та перелік виявлених недоліків, спосіб і строк усунення недоліків, а також способи, порядок та строки оскарження рішення про залишення документів без руху.
Строк для усунення недоліків не може бути менше 10 робочих днів. За клопотанням заявника НКЦПФР може продовжити строк для усунення виявлених недоліків, але не більше ніж на 5 робочих днів. Розгляд клопотання здійснюється НКЦПФР відповідно до вимог статті 50 Закону України «Про адміністративну процедуру». У разі усунення заявником виявлених недоліків у строк, встановлений НКЦПФР, документи вважаються поданими в день їх первинного подання. При цьому строк розгляду документів продовжується на строк залишення документів без руху.
32. НКЦПФР протягом 20 робочих днів з дня отримання документів від заявника оцінює повноту комплекту таких документів та інформації. Після оцінки документів, поданих заявником, як повного комплекту НКЦПФР повідомляє про це заявника.
У разі якщо поданий неповний комплект документів та/або інформація в поданих документах є недостатньою для авторизації заявника НКЦПФР звертається із запитом про надання документів та/або додаткової інформації із встановленням строку надання, який не може перевищувати 10 робочих днів. У такому разі перебіг строків, передбачених пунктом 29 цього Порядку, зупиняється з дня направлення такого запиту та продовжується з дня отримання НКЦПФР запитуваних документів та/або інформації.
33. Протягом 15 робочих днів з дня подання заявником документів він може самостійно надавати НКЦПФР додаткові документи, інформацію, пояснення тощо до поданого пакету документів або виправити допущені помилки, виявлені ним самостійно, та надати НКЦПФР документи з відповідними змінами на заміну раніше поданих.
У разі надання документів з відповідними змінами з порушенням вказаного строку, документи НКЦПФР не розглядаються і не враховуються.
34. Протягом строку, визначеного пунктом 29 цього Порядку, НКЦПФР як колегіальний орган виносить постанову про авторизацію рейтингового агентства або про відмову в авторизації, яка набирає чинності з п'ятого робочого дня, наступного за днем винесення.
Постанова про авторизацію виноситься щодо кожного рейтингового агентства, від імені якого подано документи заявником.
35. Якщо протягом строку, визначеного пунктом 29 цього Порядку, в документах, що подавались заявником, відбулись зміни, заявник протягом 5 робочих днів повідомляє НКЦПФР та надає оновлений документ, в якому відбулись такі зміни.
У разі змін у рейтингових методологіях, моделях та/або ключових рейтингових припущеннях, опис яких подавався заявником відповідно до абзацу четвертого підпункту 4 пункту 19 цього Порядку, заявник невідкладно, але не пізніше завершення наступного робочого дня з дня внесення відповідних змін, повідомляє НКЦПФР про такі зміни та оприлюднює їх відповідно до Закону.
У цьому разі постанова про авторизацію рейтингового агентства або про відмову в авторизації виноситься НКЦПФР з урахуванням змін, що надані заявником у період розгляду відповідних документів.
36. Протягом 5 робочих днів з дня винесення постанови про авторизацію рейтингового агентства НКЦПФР:
1) оприлюднює інформацію про винесення постанови про авторизацію рейтингового агентства на офіційному вебсайті НКЦПФР;
2) оновлює інформацію в Реєстрі АРА;
3) повідомляє заявника про винесення постанови про авторизацію рейтингового агентства (далі – повідомлення про авторизацію);
4) повідомляє Національний банк України про АРА та реквізити свідоцтва.
37. Повідомлення про авторизацію повинно містити цифровий запис, який підтверджує факт включення рейтингового агентства до Реєстру АРА та є свідоцтвом про включення до Реєстру АРА.
До Реєстру АРА включається рейтингове агентство, яке є набувачем статусу АРА і про авторизацію якого винесена НКЦПФР постанова.
38. АРА протягом трьох робочих днів з дня отримання повідомлення про авторизацію оприлюднює на власному вебсайті таке повідомлення та реквізити свідоцтва про включення до Реєстру АРА.
39. Підставами для відмови НКЦПФР в авторизації набувача статусу АРА є:
1) неповний комплект документів та/або документи містять неповну інформацію за умови, що НКЦПФР протягом строку, визначеного пунктом 31 цього Порядку, зверталось із запитом до заявника про надання додаткової інформації;
2) документи містять взаємовиключну та/або недостовірну інформацію та/або не відповідають вимогам законодавства;
3) набувач статусу АРА не відповідає вимогам Закону та/або цього Порядку та/або порядку та умовам провадження рейтингової діяльності, визначеним НКЦПФР;
4) неусунення виявлених недоліків, що стали підставою для залишення документів без руху, у строк, встановлений у повідомлені НКЦПФР про залишення документів без руху;
5) неподання заявником документів та/або додаткової інформації на запит НКЦПФР, наданий відповідно до пункту 32 цього Порядку.
40. Заявник, якому відмовлено в авторизації з підстави надання недостовірної інформації, може подати до НКЦПФР нову заяву не раніше ніж через рік з дня набрання чинності постанови НКЦПФР про відмову в авторизації.
В інших випадках заявник може подати до НКЦПФР документи після усунення причин, що стали підставою для відмови.
41. Про винесення постанови про відмову в авторизації НКЦПФР протягом 5 робочих днів повідомляє заявника із зазначенням підстав прийняття такого рішення. Постанова НКЦПФР про відмову в авторизації може бути оскаржена заявником у судовому порядку.
IV. Порядок авторизації іноземного рейтингового агентства
42. Рейтингове агентство, авторизоване відповідно до вимог Регламенту Європейського Парламенту та Ради (ЄС) № 1060/2009 від 16 вересня 2009 року щодо кредитних рейтингових агентств, яке має намір визначати публічні кредитні рейтинги в Україні (далі – рейтингове агентство ЄС), авторизується НКЦПФР на підставі повідомлення рейтингового агентства ЄС про намір визначати публічні кредитні рейтинги в Україні, в якому зазначається:
найменування рейтингового агентства ЄС;
ідентифікаційний код із витягу з торговельного, банківського, судового реєстрів або іншого офіційного документа, що підтверджує реєстрацію іноземної юридичної особи в державі, в якій зареєстровано її головний офіс;
ідентифікатор юридичної особи у списку кредитних рейтингових агентств, опублікований Європейським органом з цінних паперів та ринків (ESMA) (Legal entity identifier).
43. Інші іноземні рейтингові агентства, не зазначені у пункті 42, авторизуються відповідно до розділу III цього Порядку.
44. Повідомлення, передбачене цим розділом, подається з урахуванням вимог, встановлених пунктами 21 – 23, 26 цього Порядку, та підписується за допомогою електронного підпису рейтингового агентства ЄС.
45. Повідомлення передбачене цим розділом, розглядається НКЦПФР протягом 10 робочих днів.
За результатами розгляду повідомлення, наданого рейтинговим агентством ЄС згідно цього розділу, а також інформації, отриманої під час здійснення НКЦПФР державного регулювання та нагляду у сфері рейтингування, НКЦПФР приймає рішення про авторизацію рейтингового агентства ЄС та вживає заходів, передбачених пунктами 36 та 37 цього Порядку, або про відмову в авторизації з урахування вимог пунктів 39 – 41 цього Порядку.
V. Виключення АРА з Реєстру
46. Підставами для відкликання авторизації та виключення АРА з Реєстру АРА є:
1) подання АРА заяви до НКЦПФР про виключення АРА з Реєстру АРА за формою згідно з додатком 6;
2) відсутність визначення або оновлення АРА кредитного рейтингу протягом шести місяців поспіль;
3) встановлення факту подання недостовірної, неправдивої та/або оманливої інформації для включення рейтингового агентства до Реєстру АРА;
4) встановлення факту невідповідності АРА вимогам законодавства щодо включення рейтингового агентства до Реєстру АРА;
5) застосування до АРА заходу впливу контрольного характеру, передбаченого Законом;
6) не приведення до 1 січня 2027 року діяльності рейтинговим агентством, яке набуло статус авторизованого рейтингового агентства відповідно до статті 902 Закону України «Про ринки капіталу та організовані товарні ринки», у відповідність до вимог Закону та/або не подання ним до НКЦПФР внутрішніх документів, що підтверджують приведення у відповідність його діяльності до вимог Закону.
47. АРА подає заяву, передбачену підпунктом 1 пункту 46 цього Порядку, з урахуванням вимог, визначених пунктами 21 – 26 цього Порядку.
НКЦПФР у разі отримання заяви АРА про виключення з Реєстру АРА у строк не пізніше 10 робочих днів від дати надходження такої заяви виносить постанову про відкликання авторизації АРА та виключення АРА з Реєстру.
48. Розгляд питань про відкликання авторизації та виключення АРА з Реєстру АРА на підставах, передбачених підпунктами 2 – 6 пункту 46 цього Порядку здійснюється уповноваженими особами НКЦПФР відповідно до порядку здійснення заходів правозастосування на ринку рейтингування.
49. Постанова про відкликання авторизації АРА та виключення АРА з Реєстру оприлюднюється на офіційному вебсайті НКЦПФР у день її винесення і набирає чинності з робочого дня, наступного за днем її оприлюднення.
НКЦПФР виключає АРА з реєстру АРА на наступний робочий день з дня набрання чинності постанови про відкликання авторизації АРА та виключення АРА з Реєстру.
НКЦПФР у найкоротший строк, але не пізніше робочого дня, наступного за днем винесення постанови про відкликання авторизації АРА, повідомляє про винесення такої постанови юридичну особу, авторизацію якої відкликано, та Національний банк України.
50. Постанова про відкликання авторизації АРА та виключення АРА з Реєстру може бути оскаржена у судовому порядку.
VI. Порядок ведення Реєстру АРА
51. Ведення Реєстру АРА здійснюється НКЦПФР відповідно до вимог Закону України «Про публічні електронні реєстри» та з урахуванням особливостей, визначених Законом, Законом України «Про ринки капіталу та організовані товарні ринки», Законом України «Про державне регулювання ринків капіталу та організованих товарних ринків».
52. Реєстр АРА є власністю держави. Держателем Реєстру АРА є НКЦПФР, яка забезпечує внесення до Реєстру АРА реєстрової інформації, передбаченої цим Порядком. Технічним адміністратором Реєстру АРА є Державна установа «Агентство з розвитку інфраструктури фондового ринку України» (далі – АРІФРУ).
53. Реєстр АРА є публічним, оприлюднюються і підтримуються в актуальному стані у мережі Інтернет на офіційному вебсайті НКЦПФР.
54. Реєстр АРА ведеться державною мовою з використанням програмного забезпечення, що забезпечує їх сумісність та електронну взаємодію з іншими публічними електронними реєстрами, інформаційно-комунікаційними системами та мережами, що становлять державні інформаційні ресурси.
Електронна інформаційна взаємодія Реєстру АРА з державними електронними інформаційними ресурсами, інформаційно-комунікаційними системами та іншими інформаційними системами здійснюється засобами системи електронної взаємодії державних електронних інформаційних ресурсів «Трембіта» відповідно до Порядку електронної (технічної та інформаційної) взаємодії, затвердженого постановою Кабінету Міністрів України від 08 вересня 2016 року № 606.
У разі відсутності технічної можливості передачі даних засобами системи електронної взаємодії, електронна інформаційна взаємодія суб'єктів електронної взаємодії може здійснюватися з використанням інших інформаційно комунікаційних систем із застосуванням в них відповідних систем захисту інформації, які авторизовані в порядку, встановленому законодавством.
55. При веденні Реєстру АРА інформація про персональні дані фізичних осіб відповідно до законодавства з питань захисту персональних даних не використовується.
56. НКЦПФР як держатель Реєстру АРА:
1) здійснює розробку організаційних і методологічних принципів ведення Реєстру АРА;
2) забезпечує внесення до Реєстру АРА та підтримання в контрольному стані відомостей, які вносяться до Реєстру АРА , відповідно до цього Порядку;
3) забезпечує здійснення розробки технології та програмно-технічних засобів ведення Реєстру АРА в межах функціонування КІС;
4) забезпечує ведення Реєстру за допомогою засобів КІС;
5) здійснює розробку нормативно-правових актів, нормативно-технічних документів щодо формування, ведення та користування даними Реєстру АРА;
6) забезпечує оприлюднення реєстрової інформації у формі відкритих даних;
7) здійснює інші повноваження, передбачені законодавством.
57. Створювач забезпечує правильність (достовірність), повноту та точність внесення до Реєстру АРА реєстрової інформації, її своєчасну актуалізацію відповідно до законодавства.
самостійно приймає рішення про здійснення реєстраційних дій та/або про відмову в їх здійсненні.
Втручання будь-яких органів, їх посадових осіб, громадян, юридичних осіб та громадських формувань, що не мають статусу юридичної особи, у діяльність публічного реєстратора під час здійснення реєстраційних дій, крім випадків, передбачених законодавством, забороняється і тягне за собою відповідальність, визначену законом.
Для доступу створювача до Реєстру АРА створюється обліковий запис створювача.
Створювач отримує доступ до Реєстру АРА після проходження авторизації в Реєстрі АРА.
Засоби та порядок автентифікації дій публічного реєстратора в Реєстрі АРА здійснюються відповідно до Закону України «Про електронну ідентифікацію та електронні довірчі послуги» з урахуванням особливостей, визначених законодавством.
Доступ створювача до Реєстру АРА припиняється у разі його звільнення та в інших випадках, передбачених законодавством.
58. До Реєстру АРА вносяться такі реєстрові дані:
1) повне та скорочене (за наявності) найменування, організаційно-правова форма, ідентифікаційний код юридичної особи – АРА (код LEI для іноземної юридичної особи);
2) місцезнаходження;
3) контактні данні: телефон, факс, електронна пошта;
4) адреса вебсайту;
5) номер та дата постанови НКЦПФР про авторизацію рейтингового агентства;
6) реквізити свідоцтва (номер та дата);
7) дата включення в Реєстр АРА;
8) номер та дата постанови, відповідно до якої застосовані до АРА заходи впливу контрольного характеру;
9) дата виключення з Реєстру АРА;
10) підстава виключення з Реєстру АРА;
11) номер та дата постанови НКЦПФР про відкликання авторизації АРА та виключення АРА з Реєстру АРА.
59. Реєстрові дані до Реєстру АРА оновлюються створювачем:
1) протягом 5 робочих днів з дня винесення постанови про авторизацію рейтингового агентства НКЦПФР;
2) на наступний робочий день з дня набрання чинності постанови про відкликання авторизації АРА та виключення АРА з Реєстру АРА;
3) на наступний робочий день з дня набрання чинності постанови про застосування до АРА заходу впливу контрольного характеру;
4) на підставі повідомлення АРА про зміни реєстрових даних, передбачених підпунктами 1 – 4 пункту 58.
60. Реєстрова інформація є офіційною з моменту її внесення до Реєстру АРА.
Реєстрова інформація є відкритою і загальнодоступною з можливістю безоплатного цілодобового вільного доступу та оприлюднюється і підтримується в актуальному стані у мережі Інтернет на офіційному вебсайті НКЦПФР відповідно до вимог Закону України «Про доступ до публічної інформації» у формі відкритих даних, крім службової та технологічної інформації.
Реєстрова інформація, яка внесена до Реєстру АРА, вважається достовірною і може використовуватися органами державної влади, органами місцевого самоврядування, їх посадовими особами при здійсненні ними повноважень, визначених законом, а також фізичними та юридичними особами при вчиненні правочинів.
61. НКЦПФР забезпечує безоплатний, необмежений у часі та неавторизований доступ (загальний доступ) у формі забезпечення можливості самостійного перегляду за допомогою загальнопоширених програмно-апаратних (у тому числі мобільних) засобів до реєстрової інформації, що не належить до інформації з обмеженим доступом, необмеженому колу осіб через власний офіційний вебсайт, а також право її подальшого вільного використання.
62. Реєстрові дані можуть надаватись у форматі, що дозволяє їх автоматизоване оброблення електронними засобами, а також у формі витягів, довідок, що можуть отримуватися зацікавленими особами за допомогою прикладних програмних інтерфейсів.
63. Користування реєстровою інформацією здійснюється у порядку загального доступу, спеціального доступу та електронної інформаційної взаємодії між публічними електронними реєстрами відповідно до вимог Закону України «Про публічні електронні реєстри».
Директор департаменту методології
Максим ТИМОХІН
Додаток 1
до Порядку авторизації рейтингового
агентства та ведення реєстру
авторизованих рейтингових агентств
(пункт 18 Порядку)
ЗАЯВА
про включення до Реєстру АРА
Додаток 2
до Порядку авторизації рейтингового
агентства та ведення реєстру
авторизованих рейтингових агентств
(підпункт 1 пункту 19 Порядку)
Перелік (опис) документів,
що подаються разом із заявою про включення до Реєстру АРА
Додаток 3
до Порядку авторизації рейтингового
агентства та ведення реєстру
авторизованих рейтингових агентств
(підпункт 6 пункту 19 Порядку)
Анкета
щодо ділової репутації особи, яка здійснює управлінські функції
Додаток 4
до Порядку авторизації рейтингового
агентства та ведення реєстру
авторизованих рейтингових агентств
(підпункт 7 пункту 19 Порядку)
Анкета
щодо професійної придатності особи, відповідальної за здійснення функції комплаєнсу / особи, відповідальної за здійснення функції з перегляду / рейтингового аналітика (провідного рейтингового аналітика), іншого співробітника та будь-якої іншої фізичної особи, яка безпосередньо бере участь у рейтинговій діяльності / керівника філії, відокремленого підрозділу (у разі наявності)
Додаток 5
до Порядку авторизації рейтингового
агентства та ведення реєстру
авторизованих рейтингових агентств
(пункту 20 Порядку)
ЗАЯВА
про незастосування до набувача статусу АРА / АРА деяких вимог Закону
Додаток 6
до Порядку авторизації рейтингового
агентства та ведення реєстру
авторизованих рейтингових агентств
(підпункт 1 пункту 46 Порядку)
ЗАЯВА
про виключення АРА з Реєстру АРА
{Текст Рішення доданий до листа Національної комісії з цінних паперів та фондового ринку від 05.01.2026 № 15/02/151}
