---
source: "rada"
dokid: 198376
nreg: "3475-15"
title: "Про Державну службу спеціального зв'язку та захисту інформації України"
doc_date: 2006-02-23
revision_date: 2025-04-20
status: 5
types: [1]
org: 1
---
ЗАКОН УКРАЇНИ
Про Державну службу спеціального зв'язку та захисту інформації України
(Відомості Верховної Ради України (ВВР), 2006, № 30, ст.258)
{Із змінами, внесеними згідно із Законами
№ 328-V від 03.11.2006, ВВР, 2006, № 51, ст.519
№ 1014-V від 11.05.2007, ВВР, 2007, № 33, ст.442
№ 107-VI від 28.12.2007, ВВР, 2008, № 5-6, № 7-8, ст.78 - зміни діють по 31 грудня 2008 року}
{Додатково див. Рішення Конституційного Суду
№ 10-рп/2008 від 22.05.2008}
{Із змінами, внесеними згідно із Законами
№ 879-VI від 15.01.2009, ВВР, 2009, № 24, ст.296
№ 1180-VI від 19.03.2009, ВВР, 2009, № 32-33, ст.485
№ 1415-VI від 02.06.2009, ВВР, 2009, № 41, ст.601
№ 2289-VI від 01.06.2010, ВВР, 2010, № 33, ст.471
№ 2592-VI від 07.10.2010, ВВР, 2011, № 10, ст.63
№ 3610-VI від 07.07.2011, ВВР, 2012, № 7, ст.53
№ 4711-VI від 17.05.2012, ВВР, 2013, № 14, ст.89
№ 224-VII від 14.05.2013, ВВР, 2014, № 11, ст.132
№ 245-VII від 16.05.2013, ВВР, 2014, № 12, ст.178
№ 721-VII від 16.01.2014, ВВР, 2014, № 22, ст.801 - втратив чинність на підставі Закону № 732-VII від 28.01.2014, ВВР, 2014, № 22, ст.811}
{Щодо втрати чинності Закону № 2592-VI від 07.10.2010 додатково див. Закон № 763-VII від 23.02.2014, ВВР, 2014, № 12, ст.189}
{Із змінами, внесеними згідно із Законами
№ 767-VII від 23.02.2014, ВВР, 2014, № 17, ст.593
№ 1166-VII від 27.03.2014, ВВР, 2014, № 20-21, ст.745
№ 1170-VII від 27.03.2014, ВВР, 2014, № 22, ст.816}
{В редакції Закону № 1194-VII від 09.04.2014, ВВР, 2014, № 25, ст.890}
{Із змінами, внесеними згідно із Законами
№ 1313-VII від 05.06.2014, ВВР, 2014, № 29, ст.946
№ 567-VIII від 01.07.2015, ВВР, 2015, № 35, ст.339
№ 766-VIII від 10.11.2015, ВВР, 2015, № 52, ст.482
№ 2155-VIII від 05.10.2017, ВВР, 2017, № 45, ст.400
№ 2163-VIII від 05.10.2017, ВВР, 2017, № 45, ст.403
№ 113-IX від 19.09.2019, ВВР, 2019, № 42, ст.238
№ 124-IX від 20.09.2019, ВВР, 2019, № 46, ст.295
№ 524-IX від 04.03.2020, ВВР, 2020, № 38, ст.279
№ 720-IX від 17.06.2020, ВВР, 2020, № 47, ст.408
№ 1089-IX від 16.12.2020
№ 1357-IX від 30.03.2021, ВВР, 2021, № 29, ст.234
№ 1882-IX від 16.11.2021, ВВР, 2023, № 5, ст.13
№ 2470-IX від 28.07.2022
№ 2562-IX від 06.09.2022
№ 2684-IX від 18.10.2022, ВВР, 2023, № 21, ст.87
№ 2801-IX від 01.12.2022, ВВР, 2023, № 54, ст.159
№ 2849-IX від 13.12.2022, ВВР, 2023, №№ 47-50, ст.120
№ 3343-IX від 23.08.2023, ВВР, 2023, № 92, ст.357
№ 3787-IX від 06.06.2024
№ 4336-IX від 27.03.2025}
{У тексті Закону слова "інформаційно-телекомунікаційна система" в усіх відмінках і числах замінено словами "інформаційна, телекомунікаційна та інформаційно-телекомунікаційна система" у відповідному відмінку і числі згідно із Законом № 1180-VI від 19.03.2009}
{У тексті Закону слова "та технічного", "технічного та" виключено згідно із Законом № 721-VII від 16.01.2014 - втратив чинність на підставі Закону № 732-VII від 28.01.2014}
{У тексті Закону слова "криптографічного захисту інформації" замінено словами "криптографічного та технічного захисту інформації" згідно із Законом № 767-VII від 23.02.2014}
{У тексті Закону слова "інформація, яка є власністю держави" у всіх відмінках замінено словами "державні інформаційні ресурси" у відповідному відмінку згідно із Законом № 1170-VII від 27.03.2014}
{У тексті Закону слова "телекомунікацій та користування радіочастотним ресурсом України" та "телекомунікацій, користування радіочастотним ресурсом України" виключено (крім пункту 10 частини першої статті 14); слова "телекомунікація", "телекомунікаційна", "телекомунікаційна мережа", "інформаційно-телекомунікаційна система" в усіх відмінках та числах замінено відповідно словами "електронні комунікації", "електронна комунікаційна", "електронна комунікаційна мережа", "інформаційно-комунікаційна система" у відповідному відмінку та числі згідно із Законом № 1089-IX від 16.12.2020}
{У тексті Закону слова "засоби масової інформації" у всіх відмінках і числах замінено словом "медіа" згідно із Законом № 2849-IX від 13.12.2022}
Цей Закон відповідно до Конституції України визначає правові основи організації та діяльності Державної служби спеціального зв'язку та захисту інформації України.
Розділ I
ЗАГАЛЬНІ ПОЛОЖЕННЯ
Стаття 1. Визначення термінів
1. У цьому Законі наведені нижче терміни вживаються в таких значеннях:
верифікація - комплекс заходів щодо перевірки відповідності програмних і технічних засобів вимогам, встановленим нормативними документами;
{Частину першу статті 1 доповнено терміном згідно із Законом № 4336-IX від 27.03.2025}
державна система урядового зв'язку - система спеціального зв'язку, що функціонує в інтересах здійснення управління державою у мирний час, в умовах надзвичайного стану та в особливий період із забезпеченням додержання вимог законодавства під час передавання, приймання та оброблення інформації, що містить державну таємницю;
державні інформаційні ресурси - систематизована інформація, що є доступною за допомогою інформаційних технологій, право на володіння, використання або розпорядження якою належить державним органам, військовим формуванням, утвореним відповідно до законів України, державним підприємствам, установам та організаціям, а також інформація, створення якої передбачено законодавством та яка обробляється фізичними або юридичними особами відповідно до наданих їм повноважень суб'єктами владних повноважень;
дозвіл на проведення робіт із технічного захисту інформації для власних потреб - документ, виданий центральним органом виконавчої влади, що забезпечує формування та реалізацію державної політики у сферах організації спеціального зв'язку, захисту інформації, що засвідчує право на проведення окремих видів робіт у сфері технічного захисту інформації для власних потреб;
дозвільний порядок проведення робіт з технічного захисту інформації для власних потреб (далі - дозвільний порядок) - встановлені умови проведення та види робіт з технічного захисту інформації для власних потреб; порядок видачі, переоформлення, призупинення (поновлення) дії, анулювання дозволів (копій і дублікатів дозволів) на проведення робіт з технічного захисту інформації для власних потреб; порядок контролю за додержанням умов проведення робіт із технічного захисту інформації для власних потреб та відповідальність за порушення цих умов;
допуск до експлуатації - комплекс організаційно-технічних заходів щодо проведення тематичних досліджень засобів криптографічного захисту інформації, криптографічних алгоритмів, призначених для захисту службової інформації або інформації, що становить державну таємницю, та державної експертизи результатів таких досліджень з метою встановлення можливості використання відповідних засобів, алгоритмів за призначенням;
{Абзац частини першої статті 1 в редакції Закону № 4336-IX від 27.03.2025}
експертні дослідження - дослідження та аналіз конкретних властивостей засобів криптографічного захисту інформації, криптографічних алгоритмів з метою перевірки їх на відповідність вимогам нормативно-правових актів, оцінки ступеня захищеності інформації або науково-технічного рівня таких засобів, алгоритмів;
{Абзац частини першої статті 1 із змінами, внесеними згідно із Законом № 124-IX від 20.09.2019; в редакції Закону № 4336-IX від 27.03.2025}
засіб криптографічного захисту інформації - програмний, апаратно-програмний та апаратний засіб, призначений для криптографічного захисту інформації;
{Абзац частини першої статті 1 виключено на підставі Закону № 4336-IX від 27.03.2025}
{Абзац частини першої статті 1 виключено на підставі Закону № 4336-IX від 27.03.2025}
засіб технічного захисту інформації - технічний або програмний засіб, у якому передбачено функції технічного захисту інформації або який спеціально розроблений для пошуку закладних пристроїв або контролю за ефективністю технічного захисту інформації;
{Частину першу статті 1 доповнено терміном згідно із Законом № 4336-IX від 27.03.2025}
обладнання криптографічного захисту - обладнання, що функціонально взаємодіє та/або здійснює керування засобом криптографічного захисту інформації і відносно якого висуваються вимоги щодо побудови та умов експлуатації з метою унеможливлення впливу на криптографічні, інженерно-криптографічні та спеціальні якості засобу криптографічного захисту інформації;
об'єкт інформаційної діяльності - інженерно-технічна споруда (приміщення), транспортний засіб, де провадиться діяльність, пов'язана з державними інформаційними ресурсами та інформацією, вимога щодо захисту якої встановлена законом;
орган стандартизації криптографічного та технічного захисту інформації, кіберзахисту, протидії технічним розвідкам - наукова (науково-дослідна, науково-технологічна, науково-технічна, науково-практична) установа або організація Державної служби спеціального зв'язку та захисту інформації України, до функцій якої належить розроблення, прийняття, внесення змін, скасування, відновлення дії, оприлюднення, запровадження та застосування стандартів криптографічного та технічного захисту інформації, кіберзахисту, протидії технічним розвідкам;
{Частину першу статті 1 доповнено терміном згідно із Законом № 4336-IX від 27.03.2025}
оцінювання стану кіберзахисту - процес перевірки обраних та/або запроваджених методів, заходів, засобів захисту інформації або кіберзахисту з метою визначення поточного та/або цільового стану захищеності або перевірки їх відповідності вимогам законодавства щодо повноти запроваджених заходів захисту інформації чи кіберзахисту або відповідності національним стандартам у сфері захисту інформації або кіберзахисту або стандартам, настановам, рекомендаціям, аналітичним оглядам та іншим документам, розробленим та прийнятим іноземними та міжнародними організаціями у сфері кібербезпеки;
{Частину першу статті 1 доповнено терміном згідно із Законом № 4336-IX від 27.03.2025}
протидія технічним розвідкам - комплекс правових, організаційних та інженерно-технічних заходів, спрямованих на запобігання або ускладнення добування засобами технічної розвідки інформації з обмеженим доступом, вимога щодо захисту якої встановлена законом, про зразки озброєння, військову та спеціальну техніку, об'єкти оборонно-промислового комплексу, військові та інші об'єкти, діяльність державних органів, військових формувань, утворених відповідно до законів України, підприємств, установ і організацій в інтересах оборони і безпеки держави;
репозитарій інформації про кіберінциденти - електронна база даних, у якій накопичуються, зберігаються і систематизуються відомості про кіберінциденти у порядку, встановленому Державною службою спеціального зв'язку та захисту інформації України;
{Частину першу статті 1 доповнено терміном згідно із Законом № 4336-IX від 27.03.2025}
спеціальна інформаційно-комунікаційна система - інформаційно-комунікаційна система, яка забезпечує обробку інформації, що становить державну таємницю, та іншої інформації з обмеженим доступом, вимога щодо захисту якої встановлена законом, із застосуванням технічних засобів електронних комунікацій і засобів криптографічного захисту інформації;
{Частину першу статті 1 доповнено терміном згідно із Законом № 4336-IX від 27.03.2025}
спеціальний зв'язок - зв'язок, що забезпечує передачу секретної та/або службової інформації шляхом застосування відповідних організаційних та технічних заходів;
система спеціального зв'язку - сукупність обладнання, засобів, комплексів та систем обробки, передачі, технічного та криптографічного захисту інформації, що організаційно, технічно та функціонально поєднані в єдине ціле, призначена для забезпечення користувачів спеціальним зв'язком;
система технічного захисту інформації - сукупність суб'єктів, що провадять діяльність у сфері технічного захисту інформації, нормативно-правових актів, що регулюють їх діяльність, а також матеріально-технічної бази у цій сфері;
{Абзац частини першої статті 1 із змінами, внесеними згідно із Законом № 124-IX від 20.09.2019}
стандарт криптографічного та технічного захисту інформації, кіберзахисту, протидії технічним розвідкам - стандарт, прийнятий органом стандартизації криптографічного та технічного захисту інформації, кіберзахисту, протидії технічним розвідкам, що встановлює для загального і неодноразового використання правила та настанови щодо діяльності у сферах криптографічного та технічного захисту інформації, кіберзахисту, протидії технічним розвідкам і спрямований на досягнення оптимального ступеня впорядкованості у зазначених сферах;
{Частину першу статті 1 доповнено терміном згідно із Законом № 4336-IX від 27.03.2025}
стандартизація криптографічного та технічного захисту інформації, кіберзахисту, протидії технічним розвідкам - діяльність із встановлення для загального і неодноразового використання правил та настанов щодо наявних чи потенційних завдань, спрямована на досягнення оптимального ступеня впорядкованості у сферах криптографічного та технічного захисту інформації, кіберзахисту, протидії технічним розвідкам;
{Частину першу статті 1 доповнено терміном згідно із Законом № 4336-IX від 27.03.2025}
таксономія кіберінцидентів - схема понять та класифікації кіберінцидентів, призначена для застосування під час обміну, повідомлення, зберігання інформації та підготовки звітів про кіберінциденти;
{Частину першу статті 1 доповнено терміном згідно із Законом № 4336-IX від 27.03.2025}
тематичні дослідження - дослідження щодо встановлення відповідності засобів криптографічного захисту інформації, криптосистем, криптографічних алгоритмів, призначених для захисту службової інформації або інформації, що становить державну таємницю, вимогам тактико-технічних завдань на їх створення, нормативно-правових актів у сфері криптографічного захисту інформації, а також вимогам із захисту від витоку інформації каналами побічних електромагнітних випромінювань і наведень;
{Абзац частини першої статті 1 із змінами, внесеними згідно із Законом № 124-IX від 20.09.2019; в редакції Закону № 4336-IX від 27.03.2025}
урядовий зв'язок - спеціальний зв'язок, надання якого забезпечується державною системою урядового зв'язку;
урядовий фельд'єгерський зв'язок - приймання, обробка, перевезення та доставка (вручення) кореспонденції, що містить відомості, які становлять державну таємницю, та/або службову інформацію (далі - кореспонденція), офіційної кореспонденції та дипломатичної пошти Президента України, Голови Верховної Ради України, Прем'єр-міністра України, державних органів, органів місцевого самоврядування, органів військового управління, закордонних дипломатичних установ України.
Стаття 2. Статус Державної служби спеціального зв'язку та захисту інформації України
1. Державна служба спеціального зв'язку та захисту інформації України є державним органом, який призначений для забезпечення функціонування і розвитку державної системи урядового зв'язку, Національної системи конфіденційного зв'язку, формування та реалізації державної політики у сферах криптографічного та технічного захисту інформації, кіберзахисту, поштового зв'язку спеціального призначення, урядового фельд'єгерського зв'язку, активної протидії агресії у кіберпросторі, а також інших завдань відповідно до закону.
{Частина перша статті 2 із змінами, внесеними згідно із Законами № 2163-VIII від 05.10.2017, № 2470-IX від 28.07.2022}
2. Державна служба спеціального зв'язку та захисту інформації України спрямовує свою діяльність на забезпечення національної безпеки України від зовнішніх і внутрішніх загроз та є складовою сектору безпеки і оборони України.
Стаття 3. Основні завдання Державної служби спеціального зв'язку та захисту інформації України
1. Основними завданнями Державної служби спеціального зв'язку та захисту інформації України є:
формування та реалізація державної політики у сферах криптографічного та технічного захисту інформації, кіберзахисту, поштового зв'язку спеціального призначення, урядового фельд'єгерського зв'язку, захисту державних інформаційних ресурсів та інформації, вимога щодо захисту якої встановлена законом, в інформаційних, електронних комунікаційних та інформаційно-комунікаційних системах (далі - інформаційно-комунікаційні системи) і на об'єктах інформаційної діяльності, а також у сферах використання державних інформаційних ресурсів у частині захисту інформації, протидії технічним розвідкам, функціонування, безпеки та розвитку державної системи урядового зв'язку, Національної системи конфіденційного зв'язку, активної протидії агресії у кіберпросторі;
участь у формуванні та реалізації державної політики у сферах електронного документообігу в інформаційно-комунікаційних системах, в яких обробляються службова інформація та державна таємниця (в частині захисту інформації державних органів та органів місцевого самоврядування), захисту критичної інформаційної інфраструктури;
забезпечення у встановленому порядку та в межах компетенції діяльності суб'єктів, які безпосередньо здійснюють боротьбу з тероризмом;
реалізація державної політики щодо захисту критичної технологічної інформації, кіберзахисту об'єктів критичної інформаційної інфраструктури, здійснення державного контролю в цих сферах;
визначення вимог до захисту критичної технологічної інформації, формування загальних вимог до кіберзахисту об'єктів критичної інфраструктури, ведення переліку об'єктів критичної інформаційної інфраструктури, здійснення заходів щодо його оновлення та актуалізації;
здійснення контролю за дотриманням вимог законодавства у сферах електронної ідентифікації, електронних довірчих послуг, захисту критичної інформаційної інфраструктури;
створення та забезпечення функціонування системи активної протидії агресії у кіберпросторі;
створення та забезпечення функціонування Центру активної протидії агресії у кіберпросторі;
здійснення стандартизації у сферах криптографічного та технічного захисту інформації, кіберзахисту, протидії технічним розвідкам;
{Частину першу статті 3 доповнено новим абзацом згідно із Законом № 4336-IX від 27.03.2025}
виконання інших завдань, передбачених законодавством у сфері забезпечення кібербезпеки та кіберзахисту.
{Стаття 3 із змінами, внесеними згідно із Законами № 1313-VII від 05.06.2014, № 2155-VIII від 05.10.2017, № 2163-VIII від 05.10.2017, № 1882-IX від 16.11.2021, № 2470-IX від 28.07.2022; в редакції Закону № 2801-IX від 01.12.2022}
Стаття 4. Принципи діяльності Державної служби спеціального зв'язку та захисту інформації України
1. Діяльність Державної служби спеціального зв'язку та захисту інформації України ґрунтується на принципах верховенства права, забезпечення дотримання прав і свобод людини і громадянина, безперервності, законності, забезпечення єдності державної політики, відкритості для демократичного цивільного контролю, прозорості, позапартійності.
2. Державна служба спеціального зв'язку та захисту інформації України діє за принципом єдиноначальності.
Розділ II
ЗАГАЛЬНА СТРУКТУРА, ЧИСЕЛЬНІСТЬ ТА ОРГАНІЗАЦІЯ ДІЯЛЬНОСТІ ДЕРЖАВНОЇ СЛУЖБИ СПЕЦІАЛЬНОГО ЗВ'ЯЗКУ ТА ЗАХИСТУ ІНФОРМАЦІЇ УКРАЇНИ
Стаття 5. Загальна структура і чисельність Державної служби спеціального зв'язку та захисту інформації України
1. Державна служба спеціального зв'язку та захисту інформації України має таку загальну структуру:
центральний орган виконавчої влади, що забезпечує формування та реалізацію державної політики у сферах організації спеціального зв'язку, захисту інформації;
територіальні органи центрального органу виконавчої влади, що забезпечує формування та реалізацію державної політики у сферах організації спеціального зв'язку, захисту інформації;
територіальні підрозділи;
Головне управління та підрозділи урядового фельд'єгерського зв'язку;
навчальні, охорони здоров'я, санаторно-курортні та інші заклади, науково-дослідні, науково-виробничі та інші установи і організації.
2. До сфери управління центрального органу виконавчої влади, що забезпечує формування та реалізацію державної політики у сферах організації спеціального зв'язку, захисту інформації, входять державні підприємства, установи та організації, діяльність яких пов'язана із забезпеченням виконання покладених на Державну службу спеціального зв'язку та захисту інформації України завдань.
3. Центральний орган виконавчої влади, що забезпечує формування та реалізацію державної політики у сферах організації спеціального зв'язку, захисту інформації, територіальні органи, територіальні підрозділи, Головне управління та підрозділи урядового фельд'єгерського зв'язку, заклади, установи і організації Державної служби спеціального зв'язку та захисту інформації України, державні підприємства, установи та організації, зазначені у частинах першій і другій цієї статті, є юридичними особами, мають печатку із зображенням Державного Герба України та своїм найменуванням, інші печатки і штампи, рахунки відповідно в органах, що здійснюють казначейське обслуговування бюджетних коштів, та в установах банків, у тому числі в іноземній валюті.
4. Загальну чисельність Державної служби спеціального зв'язку та захисту інформації України затверджує Верховна Рада України за поданням Кабінету Міністрів України, сформованим на підставі пропозицій центрального органу виконавчої влади, що забезпечує формування та реалізацію державної політики у сферах організації спеціального зв'язку, захисту інформації.
5. Граничну чисельність працівників, у тому числі військовослужбовців, центрального органу виконавчої влади, що забезпечує формування та реалізацію державної політики у сферах організації спеціального зв'язку, захисту інформації, територіальних органів, територіальних підрозділів затверджує Кабінет Міністрів України.
6. Положення про територіальні органи, територіальні підрозділи, Головне управління урядового фельд'єгерського зв'язку, заклади і установи Державної служби спеціального зв'язку та захисту інформації України, їх структуру, штат (штатний розпис) і кошторис затверджує Голова Державної служби спеціального зв'язку та захисту інформації України.
Стаття 6. Голова Державної служби спеціального зв'язку та захисту інформації України
1. Керівництво Державною службою спеціального зв'язку та захисту інформації України здійснює Голова Державної служби спеціального зв'язку та захисту інформації України, який очолює центральний орган виконавчої влади, що забезпечує формування та реалізацію державної політики у сферах організації спеціального зв'язку, захисту інформації, і несе особисту відповідальність за виконання покладених на Державну службу спеціального зв'язку та захисту інформації України завдань.
2. Голова Державної служби спеціального зв'язку та захисту інформації України призначається на посаду та звільняється з посади Кабінетом Міністрів України за поданням Прем'єр-міністра України.
3. Заступники Голови Державної служби спеціального зв'язку та захисту інформації України призначаються на посади та звільняються з посад Кабінетом Міністрів України за поданням Голови Державної служби спеціального зв'язку та захисту інформації України.
4. Кількість заступників Голови Державної служби спеціального зв'язку та захисту інформації України визначається Кабінетом Міністрів України.
5. На посади Голови Державної служби спеціального зв'язку та захисту інформації України і його заступників можуть призначатися військовослужбовці Державної служби спеціального зв'язку та захисту інформації України. Порядок їх призначення на посади та присвоєння військових звань здійснюється у порядку, визначеному Положенням про проходження військової служби (навчання) військовослужбовцями Державної служби спеціального зв'язку та захисту інформації України.
6. Голова Державної служби спеціального зв'язку та захисту інформації України користується щодо підлеглих військовослужбовців дисциплінарною владою Міністра оборони України у визначеному Дисциплінарним статутом Збройних Сил України обсязі.
7. Голова Державної служби спеціального зв'язку та захисту інформації України призначає на посади та звільняє з посад начальників територіальних органів, територіальних підрозділів, Головного управління урядового фельд'єгерського зв'язку, закладів, установ і організацій Державної служби спеціального зв'язку та захисту інформації України, керівників державних підприємств, установ та організацій, зазначених у частинах першій і другій статті 5 цього Закону.
Стаття 7. Центральний орган виконавчої влади, що забезпечує формування та реалізацію державної політики у сферах організації спеціального зв'язку, захисту інформації
1. Центральний орган виконавчої влади, що забезпечує формування та реалізацію державної політики у сферах організації спеціального зв'язку, захисту інформації, є центральним органом виконавчої влади із спеціальним статусом, що забезпечує формування та реалізацію державної політики у сферах організації спеціального зв'язку, захисту інформації, спеціально уповноваженим центральним органом виконавчої влади з питань організації спеціального зв'язку та захисту інформації, регулятором комунікаційних послуг, головним органом у системі центральних органів виконавчої влади з формування та забезпечення реалізації державної політики у сферах організації спеціального зв'язку та захисту інформації, поштового зв'язку спеціального призначення, урядового фельд'єгерського зв'язку, активної протидії агресії у кіберпросторі.
{Частина перша статті 7 із змінами, внесеними згідно із Законами № 1089-IX від 16.12.2020 - щодо набрання чинності змін див. пункт 1 розділу XIX, № 2470-IX від 28.07.2022, № 3343-IX від 23.08.2023}
2. Положення про центральний орган виконавчої влади, що забезпечує формування та реалізацію державної політики у сферах організації спеціального зв'язку, захисту інформації, затверджує Кабінет Міністрів України.
3. Положення про структурні підрозділи центрального органу виконавчої влади, що забезпечує формування та реалізацію державної політики у сферах організації спеціального зв'язку, захисту інформації, затверджує Голова Державної служби спеціального зв'язку та захисту інформації України.
4. Штат (штатний розпис) і кошторис центрального органу виконавчої влади, що забезпечує формування та реалізацію державної політики у сферах організації спеціального зв'язку, захисту інформації, затверджує Голова Державної служби спеціального зв'язку та захисту інформації України за погодженням з центральним органом виконавчої влади з формування та забезпечення реалізації державної фінансової та бюджетної політики.
5. Для вирішення питань, що належать до повноважень центрального органу виконавчої влади, що забезпечує формування та реалізацію державної політики у сферах організації спеціального зв'язку, захисту інформації, обговорення найважливіших напрямів її діяльності утворюється колегія.
6. Положення про колегію центрального органу виконавчої влади, що забезпечує формування та реалізацію державної політики у сферах організації спеціального зв'язку, захисту інформації, її персональний склад затверджує Голова Державної служби спеціального зв'язку та захисту інформації України.
7. Рішення колегії центрального органу виконавчої влади, що забезпечує формування та реалізацію державної політики у сферах організації спеціального зв'язку, захисту інформації, можуть бути реалізовані шляхом прийняття відповідного наказу центрального органу виконавчої влади, що забезпечує формування та реалізацію державної політики у сферах організації спеціального зв'язку, захисту інформації.
Стаття 8. Територіальні органи центрального органу виконавчої влади, що забезпечує формування та реалізацію державної політики у сферах організації спеціального зв'язку, захисту інформації
1. З метою виконання покладених на центральний орган виконавчої влади, що забезпечує формування та реалізацію державної політики у сферах організації спеціального зв'язку, захисту інформації, завдань за рішенням центрального органу виконавчої влади, що забезпечує формування та реалізацію державної політики у сферах організації спеціального зв'язку, захисту інформації, можуть утворюватися територіальні органи в Автономній Республіці Крим, областях, містах Києві та Севастополі, районах, містах обласного, республіканського (Автономної Республіки Крим) значення та як міжрегіональні (повноваження яких поширюються на декілька адміністративно-територіальних одиниць) територіальні органи.
Стаття 9. Територіальні підрозділи Державної служби спеціального зв'язку та захисту інформації України
1. Територіальні підрозділи Державної служби спеціального зв'язку та захисту інформації України призначені для:
організації та забезпечення стійкого функціонування урядового зв'язку Президента України як Верховного Головнокомандувача Збройних Сил України з посадовими особами Збройних Сил України, інших військових формувань, утворених відповідно до законів України, правоохоронних органів спеціального призначення під час їх перебування на захищених і польових пунктах управління у мирний час, в умовах надзвичайного стану та в особливий період;
забезпечення функціонування, безпеки та розвитку підсистеми урядового польового зв'язку як складової державної системи урядового зв'язку.
2. Мобілізаційне розгортання і приведення у готовність територіальних підрозділів Державної служби спеціального зв'язку та захисту інформації України для функціонування в особливий період здійснюються відповідно до планів, які розробляються центральним органом виконавчої влади, що забезпечує формування та реалізацію державної політики у сферах організації спеціального зв'язку, захисту інформації, погоджуються з Генеральним штабом Збройних Сил України та затверджуються Головою Державної служби спеціального зв'язку та захисту інформації України.
3. Положення про територіальні підрозділи Державної служби спеціального зв'язку та захисту інформації України, орган управління ними, їх структуру, штат затверджує Голова Державної служби спеціального зв'язку та захисту інформації України.
Стаття 10. Головне управління та підрозділи урядового фельд'єгерського зв'язку Державної служби спеціального зв'язку та захисту інформації України
1. Головне управління та підрозділи урядового фельд'єгерського зв'язку Державної служби спеціального зв'язку та захисту інформації України призначені для організації і забезпечення урядовим фельд'єгерським зв'язком Президента України, Голови Верховної Ради України, Прем'єр-міністра України, державних органів, органів місцевого самоврядування, органів військового управління та інших юридичних осіб відповідно до законодавства.
2. За рішенням Голови Державної служби спеціального зв'язку та захисту інформації України в Автономній Республіці Крим, областях, містах Києві та Севастополі, містах обласного, республіканського (Автономної Республіки Крим) значення можуть утворюватися підрозділи урядового фельд'єгерського зв'язку.
3. Положення про підрозділи урядового фельд'єгерського зв'язку, їх структуру, штат (штатний розпис) і кошторис затверджує начальник Головного управління урядового фельд'єгерського зв'язку Державної служби спеціального зв'язку та захисту інформації України.
4. Головне управління та підрозділи урядового фельд'єгерського зв'язку Державної служби спеціального зв'язку та захисту інформації України в рамках міжурядових угод виконують функції фельд'єгерської служби.
5. Основними завданнями Головного управління та підрозділів урядового фельд'єгерського зв'язку Державної служби спеціального зв'язку та захисту інформації України є:
1) організація, забезпечення і доставка кореспонденції, офіційної кореспонденції та дипломатичної пошти Президента України, Голови Верховної Ради України, Прем'єр-міністра України, державних органів, органів місцевого самоврядування, органів військового управління відповідно до переліків, затверджених Кабінетом Міністрів України;
2) доставка кореспонденції, офіційної кореспонденції та дипломатичної пошти Президента України, Голови Верховної Ради України, Прем'єр-міністра України під час поїздок по країні та за кордон, а також виконання особливих доручень;
3) доставка цінних відправлень Кабінету Міністрів України, центральних органів виконавчої влади, Верховної Ради Автономної Республіки Крим та Ради міністрів Автономної Республіки Крим і виконання їх особливих доручень щодо доставки таких відправлень;
{Пункт 4 частини п'ятої статті 10 виключено на підставі Закону № 2562-IX від 06.09.2022}
5) організація і забезпечення урядовим фельд'єгерським зв'язком державних органів, органів місцевого самоврядування, які не входять до переліків, затверджених Кабінетом Міністрів України, на договірних засадах;
6) проведення заходів з охорони кореспонденції, офіційної кореспонденції та дипломатичної пошти, що доставляється.
6. Для забезпечення виконання покладених завдань Головне управління та підрозділи урядового фельд'єгерського зв'язку Державної служби спеціального зв'язку та захисту інформації України мають право:
1) перевозити залізничним, авіаційним, автомобільним, морським і річковим транспортом кореспонденцію, офіційну кореспонденцію та дипломатичну пошту;
2) користуватися правом позачергового придбання проїзних документів на всі види транспорту, позачергового розміщення на всіх видах транспорту, позачергового розміщення в готелях за посвідченням про відрядження;
3) використовувати автомобілі без нанесення розпізнавальних знаків і написів, оснащувати їх спеціальними звуковими та світловими сигналами, засобами зв'язку;
4) надавати юридичним особам платні послуги відповідно до законодавства.
7. Органи державної влади зобов'язані в межах своїх повноважень сприяти Головному управлінню та підрозділам урядового фельд'єгерського зв'язку Державної служби спеціального зв'язку та захисту інформації України в організації оперативної доставки кореспонденції, офіційної кореспонденції та дипломатичної пошти та забезпеченні умов її гарантованого збереження.
8. За замовленням Головного управління, підрозділів урядового фельд'єгерського зв'язку Державної служби спеціального зв'язку та захисту інформації України органи управління залізничним, авіаційним, морським та річковим транспортом виділяють відповідно окремі купе в пасажирських поїздах, окремі каюти у річкових та морських судах (купе, каюти повинні бути найбільш зручними за умовами режиму безпеки), місця в пасажирських салонах літаків для проїзду особового складу Головного управління, підрозділів урядового фельд'єгерського зв'язку Державної служби спеціального зв'язку та захисту інформації України під час виконання ними обов'язків служби з оплатою вартості проїзду за існуючими тарифами; забезпечують позачергове придбання квитків і на умовах оренди надають в аеропортах службові приміщення з телефонним зв'язком, а також можливість використання інших наявних засобів зв'язку для забезпечення доставки і збереження кореспонденції.
9. Кореспонденція, офіційна кореспонденція та дипломатична пошта, що доставляється урядовим фельд'єгерським зв'язком, є недоторканною, не підлягає розкриттю та/або затриманню, крім випадків, визначених законом.
10. Кореспонденція, офіційна кореспонденція та дипломатична пошта, що доставляється особовим складом Головного управління та підрозділів урядового фельд'єгерського зв'язку Державної служби спеціального зв'язку та захисту інформації України, обов'язкова для отримання одержувачем незалежно від його підпорядкування та форми власності, якщо інше не визначено законом.
11. Для захисту кореспонденції, офіційної кореспонденції та дипломатичної пошти, приміщень, споруд і транспортних засобів, де вона зберігається, а також життя і здоров'я особового складу Головного управління та підрозділів урядового фельд'єгерського зв'язку Державної служби спеціального зв'язку та захисту інформації України від протиправних посягань під час виконання ними обов'язків служби на підставі та в порядку, встановлених законом, може застосовуватися вогнепальна зброя, спеціальні засоби та заходи фізичного впливу.
12. У виняткових випадках, якщо збереження кореспонденції, офіційної кореспонденції та дипломатичної пошти є неможливим, вона підлягає знищенню в установленому порядку.
13. Транспортні засоби Головного управління та підрозділів урядового фельд'єгерського зв'язку Державної служби спеціального зв'язку та захисту інформації України не можуть використовуватися в інтересах інших органів та організацій, не підлягають огляду, перевірці, затриманню та є транспортними засобами спеціалізованого призначення.
14. Порядок забезпечення урядовим фельд'єгерським зв'язком, приймання, доставки, збереження, знищення кореспонденції, офіційної кореспонденції та дипломатичної пошти визначається Кабінетом Міністрів України.
Розділ III
ОСОБОВИЙ СКЛАД ДЕРЖАВНОЇ СЛУЖБИ СПЕЦІАЛЬНОГО ЗВ'ЯЗКУ ТА ЗАХИСТУ ІНФОРМАЦІЇ УКРАЇНИ
Стаття 11. Особовий склад Державної служби спеціального зв'язку та захисту інформації України
1. До особового складу Державної служби спеціального зв'язку та захисту інформації України належать військовослужбовці, державні службовці та інші працівники.
2. Положення про проходження військової служби (навчання) військовослужбовцями Державної служби спеціального зв'язку та захисту інформації України затверджує Президент України.
3. Комплектування Державної служби спеціального зв'язку та захисту інформації України військовослужбовцями і проходження ними військової служби здійснюються відповідно до Закону України "Про військовий обов'язок і військову службу". Уповноважені посадові особи Державної служби спеціального зв'язку та захисту інформації України попередньо вивчають склад призовників та здійснюють їх добір у територіальних центрах комплектування та соціальної підтримки.
{Частина третя статті 11 із змінами, внесеними згідно із Законом № 1357-IX від 30.03.2021}
4. Критерії професійної придатності, фахової підготовленості, інші вимоги до особового складу Державної служби спеціального зв'язку та захисту інформації України встановлюються центральним органом виконавчої влади, що забезпечує формування та реалізацію державної політики у сферах організації спеціального зв'язку, захисту інформації.
Особи, які претендують на зайняття посад у Державній службі спеціального зв'язку та захисту інформації України, до призначення на відповідну посаду зобов'язані повідомити керівництву органу, на зайняття посади в якому вони претендують, про працюючих у такому органі близьких осіб.
{Частину четверту статті 11 доповнено абзацом другим згідно із Законом № 524-IX від 04.03.2020}
5. На військовослужбовців Державної служби спеціального зв'язку та захисту інформації України поширюється дія статутів Збройних Сил України та законодавство України, що встановлює загальний порядок і умови проходження військової служби.
6. Трудові відносини державних службовців та інших працівників Державної служби спеціального зв'язку та захисту інформації України регулюються законодавством про працю і державну службу.
7. Окремі посади військовослужбовців Державної служби спеціального зв'язку та захисту інформації України можуть заміщатися державними службовцями та іншими працівниками Державної служби спеціального зв'язку та захисту інформації України в порядку, визначеному центральним органом виконавчої влади, що забезпечує формування та реалізацію державної політики у сферах організації спеціального зв'язку, захисту інформації.
8. Військовослужбовці Державної служби спеціального зв'язку та захисту інформації України можуть бути відряджені до державних органів, установ і організацій для виконання завдань, визначених цим Законом, із залишенням на службі в Державній службі спеціального зв'язку та захисту інформації України. Перелік посад, які можуть бути заміщені військовослужбовцями в цих державних органах, установах і організаціях, затверджує Президент України.
9. Курсанти, які звільняються зі служби через службову невідповідність або у зв'язку із систематичним невиконанням умов контракту військовослужбовцем, а також військовослужбовці, які звільняються зі служби із зазначених підстав протягом п'яти років після закінчення вищого навчального закладу, в тому числі вищого військового навчального закладу чи військового навчального підрозділу вищого навчального закладу, в якому вони навчалися за державним замовленням і після закінчення якого були прийняті на військову службу, відшкодовують центральному органу виконавчої влади, що забезпечує формування та реалізацію державної політики у сферах організації спеціального зв'язку, захисту інформації, іншим центральним органам виконавчої влади, яким підпорядковані ці навчальні заклади, витрати, пов'язані з їх підготовкою та утриманням у вищому навчальному закладі, відповідно до порядку та умов, установлених Кабінетом Міністрів України. У разі відмови від добровільного відшкодування витрат таке відшкодування здійснюється у судовому порядку.
Примітка. Термін "близькі особи" у цьому Законі вживається у значенні, наведеному в Законі України "Про запобігання корупції".
{Статтю 11 доповнено приміткою згідно із Законом № 524-IX від 04.03.2020}
Стаття 12. Обмеження, які діють у Державній службі спеціального зв'язку та захисту інформації України
1. Військовослужбовці, державні службовці та інші працівники Державної служби спеціального зв'язку та захисту інформації України на період служби чи роботи в Державній службі спеціального зв'язку та захисту інформації України призупиняють членство в політичних партіях.
2. Військовослужбовці Державної служби спеціального зв'язку та захисту інформації України можуть бути членами громадських організацій, за винятком організацій, статутні положення яких суперечать засадам діяльності Державної служби спеціального зв'язку та захисту інформації України, і можуть брати участь в їх роботі у вільний від обов'язків військової служби час, коли вони вважаються такими, що не виконують обов'язки військової служби.
3. Військовослужбовцям, державним службовцям та іншим працівникам Державної служби спеціального зв'язку та захисту інформації України заборонено організовувати та брати участь у страйках.
4. Військовослужбовці, державні службовці та інші працівники Державної служби спеціального зв'язку та захисту інформації України не можуть мати в прямому підпорядкуванні або бути прямо підпорядкованими у зв'язку з виконанням повноважень близьким їм особам.
{Частина четверта статті 12 із змінами, внесеними згідно із Законом № 524-IX від 04.03.2020}
5. У разі виникнення обставин, що порушують вимоги частини четвертої цієї статті, відповідні особи, близькі їм особи вживають заходів щодо усунення таких обставин у п'ятнадцятиденний строк. Якщо в зазначений строк ці обставини добровільно ними не усунуто, відповідні особи або близькі їм особи в місячний строк з дня виникнення обставин підлягають переведенню в установленому порядку на іншу посаду, що виключає пряме підпорядкування. У разі неможливості такого переведення особа, яка перебуває в підпорядкуванні, підлягає звільненню з посади, яку вона обіймає, або зі служби.
{Частина п'ята статті 12 із змінами, внесеними згідно із Законом № 524-IX від 04.03.2020}
6. Особам, зазначеним у частині четвертій цієї статті, забороняється брати участь у роботі колегіальних органів під час розгляду питань щодо призначення на посаду близьких їм осіб і в будь-який інший спосіб впливати на прийняття такого рішення.
7. Військовослужбовці, державні службовці та інші працівники Державної служби спеціального зв'язку та захисту інформації України зобов'язані вживати заходів щодо запобігання та врегулювання конфлікту інтересів, передбачених Законом України "Про запобігання корупції".
{Частина сьома статті 12 в редакції Закону № 524-IX від 04.03.2020}
Примітка. Термін "пряме підпорядкування" у цьому Законі вживається у значенні, наведеному в Законі України "Про запобігання корупції".
{Статтю 12 доповнено приміткою згідно із Законом № 524-IX від 04.03.2020}
Стаття 13. Підготовка, перепідготовка та підвищення кваліфікації кадрів для Державної служби спеціального зв'язку та захисту інформації України
1. Підготовка, перепідготовка та підвищення кваліфікації особового складу Державної служби спеціального зв'язку та захисту інформації України провадяться в навчальних закладах Державної служби спеціального зв'язку та захисту інформації України та в інших навчальних закладах.
2. Порядок і строки підвищення кваліфікації та перепідготовки кадрів для Державної служби спеціального зв'язку та захисту інформації України встановлюються центральним органом виконавчої влади, що забезпечує формування та реалізацію державної політики у сферах організації спеціального зв'язку, захисту інформації.
Розділ IV
ПОВНОВАЖЕННЯ ДЕРЖАВНОЇ СЛУЖБИ СПЕЦІАЛЬНОГО ЗВ'ЯЗКУ ТА ЗАХИСТУ ІНФОРМАЦІЇ УКРАЇНИ
Стаття 14. Обов'язки Державної служби спеціального зв'язку та захисту інформації України
1. На Державну службу спеціального зв'язку та захисту інформації України відповідно до визначених завдань покладаються такі обов'язки:
1) формування та реалізація державної політики у сферах криптографічного та технічного захисту інформації, захисту державних інформаційних ресурсів та інформації, вимога щодо захисту якої встановлена законом, в інформаційно-комунікаційних системах і на об'єктах інформаційної діяльності, протидії технічним розвідкам, активної протидії агресії у кіберпросторі;
{Пункт 1 частини першої статті 14 із змінами, внесеними згідно із Законами № 1089-IX від 16.12.2020 - щодо набрання чинності змін див. пункт 1 розділу XIX, № 2470-IX від 28.07.2022}
2) участь у формуванні та реалізації державної політики у сферах електронного документообігу в інформаційно-комунікаційних системах, в яких обробляються службова інформація та державна таємниця (в частині захисту інформації державних органів та органів місцевого самоврядування), здійснення контролю за дотриманням вимог законодавства у сферах електронної ідентифікації, електронних довірчих послуг);
{Пункт 2 частини першої статті 14 в редакції Законів № 2155-VIII від 05.10.2017, № 2801-IX від 01.12.2022}
{Пункт 3 частини першої статті 14 виключено на підставі Закону № 1089-IX від 16.12.2020 - щодо набрання чинності змін див. пункт 1 розділу XIX}
4) державне регулювання у сфері поштового зв'язку спеціального призначення, урядового фельд'єгерського зв'язку;
5) забезпечення функціонування, безпеки та розвитку Національної системи конфіденційного зв'язку;
{Пункт 6 частини першої статті 14 виключено на підставі Закону № 1089-IX від 16.12.2020 - щодо набрання чинності змін див. пункт 1 розділу XIX}
7) здійснення державного контролю, вимоги щодо здійснення якого покладено на Державну службу спеціального зв'язку та захисту інформації України;
8) здійснення повноваження органу ліцензування у сфері криптографічного та технічного захисту інформації;
9) встановлення порядку створення та допуску до експлуатації, допуск до експлуатації засобів криптографічного захисту службової інформації та інформації, що становить державну таємницю, визначення криптографічних алгоритмів для застосування у засобах криптографічного захисту інформації;
{Пункт 9 частини першої статті 14 із змінами, внесеними згідно із Законом № 4336-IX від 27.03.2025}
10) виконання функції радіочастотного органу спеціального користувача радіочастотного спектра України;
{Пункт 10 частини першої статті 14 із змінами, внесеними згідно із Законом № 1089-IX від 16.12.2020 - щодо набрання чинності змін див. пункт 1 розділу XIX}
11) забезпечення в межах повноважень виконання завдань із мобілізаційної підготовки й мобілізаційної готовності держави, а також підтримання постійної бойової та мобілізаційної готовності Державної служби спеціального зв'язку та захисту інформації України;
12) розробка за дорученням Президента України, Кабінету Міністрів України та з власної ініціативи проектів законів та інших нормативно-правових актів;
13) забезпечення функціонування державної системи урядового зв'язку, її безпеки, розвитку та готовності до роботи в особливий період і в разі виникнення надзвичайної ситуації;
{Пункт 13 частини першої статті 14 в редакції Закону № 4336-IX від 27.03.2025}
14) забезпечення в установленому законодавством порядку урядовим зв'язком Президента України, Голови Верховної Ради України, Прем'єр-міністра України, інших посадових осіб державних органів, органів місцевого самоврядування, органів військового управління, керівників підприємств, установ і організацій у мирний час, в умовах надзвичайного стану і в особливий період;
15) здійснення заходів щодо організації та забезпечення безпеки і функціонування урядового зв'язку із закордонними дипломатичними установами України;
16) забезпечення урядовим фельд'єгерським зв'язком Президента України, Голови Верховної Ради України, Прем'єр-міністра України, державних органів, органів місцевого самоврядування, органів військового управління та інших юридичних осіб відповідно до законодавства;
17) контроль за виконанням вимог законодавства у сфері захисту інформації в приміщеннях абонентів урядового зв'язку;
{Пункт 17 частини першої статті 14 із змінами, внесеними згідно із Законом № 124-IX від 20.09.2019}
18) встановлення порядку:
створення й розвитку систем спеціального зв'язку;
{Абзац третій пункту 18 частини першої статті 14 виключено на підставі Закону № 1089-IX від 16.12.2020 - щодо набрання чинності змін див. пункт 1 розділу XIX}
{Абзац четвертий пункту 18 частини першої статті 14 виключено на підставі Закону № 1089-IX від 16.12.2020 - щодо набрання чинності змін див. пункт 1 розділу XIX}
19) вирішення в межах повноважень питань забезпечення зв'язку для потреб державної системи урядового зв'язку, Національної системи конфіденційного зв'язку, відповідних державних органів згідно із законодавством;
{Пункт 20 частини першої статті 14 виключено на підставі Закону № 1089-IX від 16.12.2020 - щодо набрання чинності змін див. пункт 1 розділу XIX}
21) забезпечення розвитку у сферах криптографічного та технічного захисту інформації;
{Пункт 22 частини першої статті 14 виключено на підставі Закону № 1089-IX від 16.12.2020 - щодо набрання чинності змін див. пункт 1 розділу XIX}
23) забезпечення нормативно-правового регулювання у сферах криптографічного та технічного захисту інформації, організації спеціального зв'язку, урядового фельд'єгерського зв'язку, захисту державних інформаційних ресурсів та інформації, вимога щодо захисту якої встановлена законом, в інформаційно-комунікаційних системах і на об'єктах інформаційної діяльності, протидії технічним розвідкам;
24) технічне регулювання у сферах криптографічного та технічного захисту інформації, кіберзахисту об'єктів критичної інфраструктури, протидії технічним розвідкам, захисту державних інформаційних ресурсів та інформації, вимога щодо захисту якої встановлена законом, в інформаційно-комунікаційних системах і на об'єктах інформаційної діяльності, організація, координація та проведення робіт з підтвердження відповідності, розробка в установленому порядку технічних регламентів;
{Пункт 24 частини першої статті 14 із змінами, внесеними згідно із Законами № 124-IX від 20.09.2019, № 1882-IX від 16.11.2021}
25) методичне керівництво та координація діяльності державних органів, органів місцевого самоврядування, військових формувань, утворених відповідно до законів України, підприємств, установ і організацій незалежно від форм власності у сферах криптографічного та технічного захисту інформації, протидії технічним розвідкам, а також з питань, пов'язаних із запобіганням вчиненню порушень безпеки інформації в інформаційно-комунікаційних системах, виявленням та усуненням наслідків інших несанкціонованих дій щодо державних інформаційних ресурсів та інформації, вимога щодо захисту якої встановлена законом, в інформаційно-комунікаційних системах;
26) розробка і супроводження моделей технічних розвідок шляхом збору й аналізу інформації про наявні системи і засоби технічних розвідок, розробка тактики та методів їх застосування, а також перспектив розвитку; надання рекомендацій державним органам, органам місцевого самоврядування, військовим формуванням, утвореним відповідно до законів України, підприємствам, установам і організаціям щодо забезпечення протидії технічним розвідкам, проведення оцінки загроз і вжиття відповідних заходів для захисту інформації;
27) впровадження комплексних систем захисту інформації на об'єктах інформаційної діяльності та в інформаційно-комунікаційних системах закордонних дипломатичних установ України за рахунок коштів, передбачених у законі про Державний бюджет України на функціонування та утримання закордонних дипломатичних установ України;
28) встановлення порядку та вимог технічного захисту інформації на об'єктах інформаційної діяльності;
29) встановлення порядку здійснення державного контролю і здійснення державного контролю за:
станом криптографічного та технічного захисту державних інформаційних ресурсів та інформації, вимога щодо захисту якої встановлена законом, у державних органах, органах місцевого самоврядування, військових формуваннях, утворених відповідно до законів України, на підприємствах, в установах і організаціях незалежно від форми власності, в тому числі в закордонних дипломатичних установах України, національних контингентах за кордоном, місцях постійного і тимчасового перебування Президента України, Голови Верховної Ради України та Прем'єр-міністра України, а також під час діяльності на території України іноземних інспекційних груп відповідно до міжнародних договорів України, згода на обов'язковість яких надана Верховною Радою України;
{Абзац третій пункту 29 частини першої статті 14 виключено на підставі Закону № 2801-IX від 01.12.2022}
станом протидії технічним розвідкам у державних органах, військових формуваннях, утворених відповідно до законів України, на підприємствах, в установах і організаціях незалежно від їх підпорядкування та форми власності, які мають у своєму володінні, користуванні чи розпорядженні зразки озброєння, військової та спеціальної техніки, об'єкти оборонно-промислового комплексу, військові об'єкти та інші об'єкти, призначені для застосування в інтересах оборони і безпеки держави;
додержанням вимог безпеки під час розроблення, виробництва, використання, експлуатації, сертифікаційних випробувань, проведення тематичних досліджень, експертизи, вивезення та знищення криптографічних систем і засобів криптографічного захисту інформації та обладнання спеціального зв'язку, що мають гриф обмеження доступу;
30) встановлення порядку організації та проведення державної експертизи у сфері криптографічного та технічного захисту інформації; забезпечення організації проведення державної експертизи щодо відсутності у програмному забезпеченні недокументованих функцій; проведення експертних та тематичних досліджень у сфері криптографічного захисту інформації; визначення криптографічних алгоритмів як рекомендованих; надання допуску до експлуатації засобів криптографічного захисту інформації; видача експертних висновків за результатами державної експертизи у сфері криптографічного захисту інформації, свідоцтва про допуск до експлуатації засобів криптографічного захисту інформації; реєстрація експертних висновків за результатами державної експертизи у сфері технічного захисту інформації, декларацій та атестатів відповідності комплексних систем захисту інформації;
{Пункт 30 частини першої статті 14 в редакції Закону № 4336-IX від 27.03.2025}
31) встановлення порядку надання висновків і погоджень, надання висновків і погоджень міжнародних передач криптосистем, засобів криптографічного та технічного захисту інформації, у тому числі тих, що є складовими частинами озброєння, військової та спеціальної техніки;
32) участь у виконанні завдань із територіальної оборони, а також у заходах, спрямованих на підтримання правового режиму воєнного та надзвичайного стану відповідно до закону;
33) участь в межах повноважень у стратегічному плануванні застосування Збройних Сил України, інших військових формувань, утворених відповідно до законів України, і правоохоронних органів для оборони держави;
34) визначення власних потреб у військовому майні на особливий період;
35) подання Президентові України, Голові Верховної Ради України і Прем'єр-міністрові України за результатами державного контролю аналітичних матеріалів щодо стану криптографічного та технічного захисту інформації, протидії технічним розвідкам у державі, розроблення рекомендацій щодо його поліпшення;
{Пункт 36 частини першої статті 14 виключено на підставі Закону № 2801-IX від 01.12.2022}
37) встановлення порядку надання та використання послуг електронної ідентифікації та електронних довірчих послуг, які використовуються в інформаційно-комунікаційних системах, в яких обробляються службова інформація та державна таємниця;
{Пункт 37 частини першої статті 14 в редакції Законів № 2155-VIII від 05.10.2017, № 2801-IX від 01.12.2022}
38) організація та координація робіт із проведення сертифікації засобів криптографічного та технічного захисту інформації разом із центральним органом виконавчої влади з питань технічного регулювання;
39) забезпечення функціонування CERT-UA;
{Пункт 39 частини першої статті 14 із змінами, внесеними згідно із Законами № 2163-VIII від 05.10.2017, № 720-IX від 17.06.2020; в редакції Закону № 4336-IX від 27.03.2025}
40) встановлення порядку ведення та управління реєстром інформаційно-комунікаційних систем державних органів, а також підприємств, установ і організацій, що входять до сфери їх управління, встановлення порядку ведення Національного реєстру електронних інформаційних ресурсів органів державної влади;
41) розробка критеріїв і порядку оцінки стану захищеності державних інформаційних ресурсів в інформаційно-комунікаційних системах; організація та проведення оцінки стану захищеності державних інформаційних ресурсів, надання відповідних рекомендацій;
42) розробка та затвердження єдиних технічних вимог щодо захисту Єдиного веб-порталу державних органів, контроль за дотриманням цих вимог;
43) погодження проектів (завдань) створення та розвитку інформаційно-комунікаційних систем, систем спеціального зв'язку, систем електронного документообігу (в частині захисту інформації), в яких оброблятимуться державні інформаційні ресурси та інформація, вимога щодо захисту якої встановлена законом, організація проведення їх експертної оцінки;
{Пункт 43 частини першої статті 14 в редакції Законів № 2155-VIII від 05.10.2017, № 2801-IX від 01.12.2022}
44) погодження проектів нормативно-правових актів з питань:
криптографічного та технічного захисту інформації, захисту державних інформаційних ресурсів та інформації, вимога щодо захисту якої встановлена законом, в інформаційно-комунікаційних системах і на об'єктах інформаційної діяльності;
протидії технічним розвідкам;
{Абзац четвертий пункту 44 частини першої статті 14 виключено на підставі Закону № 1089-IX від 16.12.2020 - щодо набрання чинності змін див. пункт 1 розділу XIX}
умов здійснення міжнародних передач криптографічних систем, засобів криптографічного та технічного захисту інформації, в тому числі тих, що наявні у складі озброєння, військової та спеціальної техніки;
45) узагальнення практики застосування законодавства з питань, що належать до повноважень Державної служби спеціального зв'язку та захисту інформації України, розроблення пропозицій щодо вдосконалення законодавчих актів, актів Президента України, Кабінету Міністрів України та в установленому порядку внесення їх Президенту України та Кабінету Міністрів України на розгляд;
46) визначення переліків засобів технічного захисту інформації, дозволених для забезпечення технічного захисту державних інформаційних ресурсів та інформації, вимога щодо захисту якої встановлена законом;
47) встановлення дозвільного порядку, видача, переоформлення, призупинення (поновлення) дії, анулювання дозволів (копій і дублікатів дозволів) на проведення робіт із технічного захисту інформації для власних потреб;
48) розроблення, виготовлення та постачання у порядку, встановленому центральним органом виконавчої влади, що забезпечує формування та реалізацію державної політики у сферах організації спеціального зв'язку, захисту інформації, ключових документів та державних шифрів до засобів криптографічного захисту інформації, що містить державну таємницю, службову інформацію та публічну інформацію з обмеженим доступом;
{Пункт 48 частини першої статті 14 із змінами, внесеними згідно із Законом № 4336-IX від 27.03.2025}
49) погодження та здійснення контролю за виконанням технічних завдань на проектування, будівництво і реконструкцію особливо важливих об'єктів і на розроблення зразків військової та спеціальної техніки в частині протидії технічним розвідкам;
50) встановлення:
технічних вимог до електронних комунікаційних мереж та об'єктів спеціального зв'язку;
порядку і забезпечення проведення експертизи інфраструктури електронних комунікацій проектів будівництва, реконструкції та модернізації електронних комунікаційних мереж, споруд спеціального зв'язку;
{Пункт 50 частини першої статті 14 із змінами, внесеними згідно із Законом № 124-IX від 20.09.2019; в редакції Законів № 1089-IX від 16.12.2020 - щодо набрання чинності змін див. пункт 1 розділу XIX, № 4336-IX від 27.03.2025}
{Пункт 51 частини першої статті 14 виключено на підставі Закону № 1089-IX від 16.12.2020 - щодо набрання чинності змін див. пункт 1 розділу XIX}
{Пункт 52 частини першої статті 14 виключено на підставі Закону № 1089-IX від 16.12.2020 - щодо набрання чинності змін див. пункт 1 розділу XIX}
{Пункт 53 частини першої статті 14 виключено на підставі Закону № 1089-IX від 16.12.2020 - щодо набрання чинності змін див. пункт 1 розділу XIX}
54) забезпечення в межах своїх повноважень формування та реалізації інноваційної та інвестиційної політики;
{Пункт 55 частини першої статті 14 виключено на підставі Закону № 1089-IX від 16.12.2020 - щодо набрання чинності змін див. пункт 1 розділу XIX}
{Пункт 56 частини першої статті 14 виключено на підставі Закону № 1089-IX від 16.12.2020 - щодо набрання чинності змін див. пункт 1 розділу XIX}
57) державне регулювання у сфері урядового фельд'єгерського зв'язку і поштового зв'язку спеціального призначення;
58) проведення відповідно до законодавства заходів щодо реалізації науково-технічної політики, організації наукового забезпечення функціонування і розвитку сфер спеціального зв'язку та захисту інформації;
59) участь у реалізації державного замовлення на виконання робіт і поставок продукції для державних потреб, сприяння залученню інвестицій, новітніх технологій, використанню управлінського досвіду у сферах спеціального зв'язку та захисту інформації;
60) участь у погодженні питань розміщення на території України дипломатичних представництв і консульських установ іноземних держав;
61) вжиття заходів для здійснення галузевої співпраці з іншими державами;
{Пункт 62 частини першої статті 14 виключено на підставі Закону № 1089-IX від 16.12.2020 - щодо набрання чинності змін див. пункт 1 розділу XIX}
63) участь у підготовці міжнародних договорів України з питань, що належать до повноважень Державної служби спеціального зв'язку та захисту інформації України, підготовка пропозицій щодо укладення, денонсації таких договорів і забезпечення їх виконання;
{Пункт 64 частини першої статті 14 виключено на підставі Закону № 1089-IX від 16.12.2020 - щодо набрання чинності змін див. пункт 1 розділу XIX}
{Пункт 65 частини першої статті 14 виключено на підставі Закону № 1089-IX від 16.12.2020 - щодо набрання чинності змін див. пункт 1 розділу XIX}
66) відомча реєстрація та облік, проведення обов'язкового технічного контролю транспортних засобів Державної служби спеціального зв'язку та захисту інформації України;
67) організація та забезпечення служби з охорони об'єктів, приміщень, систем, мереж урядового і спеціального зв'язку, ключових документів та державних шифрів до засобів криптографічного захисту інформації;
{Пункт 67 частини першої статті 14 в редакції Закону № 4336-IX від 27.03.2025}
68) організація та забезпечення вартової та внутрішньої служби в Державній службі спеціального зв'язку та захисту інформації України;
69) організація та забезпечення чергування особового складу Державної служби спеціального зв'язку та захисту інформації України, а також несення ним служби (виконання роботи) у підземних спорудах зв'язку та вахтовим методом у зоні відчуження;
70) розробка та організація виконання державних цільових, наукових і науково-технічних програм за напрямами діяльності Державної служби спеціального зв'язку та захисту інформації України;
72) здійснення відповідно до законодавства підготовки, перепідготовки та підвищення кваліфікації осіб у сферах криптографічного та технічного захисту інформації, кіберзахисту, електронних комунікацій та радіочастотного спектра;
{Пункт 72 частини першої статті 14 в редакції Закону № 4336-IX від 27.03.2025}
71) приймання та контроль за якістю продукції, інших товарів військового призначення, які виготовляються (модернізуються) на замовлення Державної служби спеціального зв'язку та захисту інформації України;
73) забезпечення в межах своїх повноважень виконання заходів з охорони праці та пожежної безпеки в Державній службі спеціального зв'язку та захисту інформації України;
{Пункт 74 частини першої статті 14 виключено на підставі Закону № 1089-IX від 16.12.2020 - щодо набрання чинності змін див. пункт 1 розділу XIX}
75) висвітлення своєї діяльності в медіа і на власному веб-сайті;
{Пункт 76 частини першої статті 14 виключено на підставі Закону № 1089-IX від 16.12.2020 - щодо набрання чинності змін див. пункт 1 розділу XIX}
77) погодження в порядку, встановленому законодавством, призначення керівників органів спеціального зв'язку, підрозділів з питань зв'язку, інформатизації та захисту інформації державних органів, Національного банку України та Офісу Генерального прокурора;
{Пункт 77 частини першої статті 14 із змінами, внесеними згідно із Законом № 113-IX від 19.09.2019}
771) затвердження до використання переліків стандартів, настанов, рекомендацій, аналітичних оглядів та інших документів, розроблених та прийнятих іноземними та міжнародними організаціями з питань, що належать до повноважень Державної служби спеціального зв'язку та захисту інформації України, у тому числі документів Міжнародної організації зі стандартизації (ISO), Європейського комітету зі стандартизації (CEN), Європейського інституту телекомунікаційних стандартів (ETSI), Міжнародного союзу електрозв'язку (ITU), Агентства Європейського Союзу з кібербезпеки (ENISA), Агентства з кібербезпеки та безпеки інфраструктури (CISA), Національного інституту стандартів та технологій (NIST), Організації Північноатлантичного договору (NATO), а також визнаних зазначеними організаціями процедур оцінки відповідності, у тому числі сертифікації, рекомендованої для застосування у сферах організації спеціального зв'язку, криптографічного та технічного захисту інформації, кіберзахисту;
{Частину першу статті 14 доповнено пунктом 771 згідно із Законом № 4336-IX від 27.03.2025}
78) утворення військово-лікарської комісії для проведення військово-лікарської експертизи і медичного огляду та встановлення порядку її діяльності;
79) проведення професійно-психологічного відбору кандидатів на службу до Державної служби спеціального зв'язку та захисту інформації України, психологічного забезпечення службової діяльності та встановлення порядку їх здійснення;
80) здійснення добору кадрів у Державній службі спеціального зв'язку та захисту інформації України, формування кадрового резерву, робота з підготовки, перепідготовки та підвищення кваліфікації особового складу Державної служби спеціального зв'язку та захисту інформації України;
81) вжиття в межах повноважень заходів щодо запобігання та виявлення корупції, контроль за їх проведенням у Державній службі спеціального зв'язку та захисту інформації України і на державних підприємствах, установах і організаціях, що входять до сфери управління центрального органу виконавчої влади, що забезпечує формування та реалізацію державної політики у сферах організації спеціального зв'язку, захисту інформації;
82) здійснення в межах повноважень разом із відповідними центральними органами виконавчої влади контролю за цільовим використанням державних коштів, передбачених для реалізації проектів, виконання програм, у тому числі міжнародних;
83) організація роботи з укомплектування, зберігання, обліку та використання архівних документів;
84) здійснення внутрішнього контролю і проведення внутрішнього аудиту в Державній службі спеціального зв'язку та захисту інформації України, у тому числі контролю за фінансово-господарською діяльністю державних підприємств, установ та організацій, що входять до сфери управління центрального органу виконавчої влади, що забезпечує формування та реалізацію державної політики у сферах організації спеціального зв'язку, захисту інформації;
85) формування та реалізація державної політики щодо захисту у кіберпросторі державних інформаційних ресурсів та інформації, вимога щодо захисту якої встановлена законом, кіберзахисту критичної інформаційної інфраструктури, здійснення державного контролю у цих сферах;
{Частину першу статті 14 доповнено пунктом 85 згідно із Законом № 2163-VIII від 05.10.2017}
86) координація діяльності суб'єктів забезпечення кібербезпеки щодо кіберзахисту;
{Частину першу статті 14 доповнено пунктом 86 згідно із Законом № 2163-VIII від 05.10.2017}
87) забезпечення створення та функціонування Національної електронної комунікаційної мережі;
{Частину першу статті 14 доповнено пунктом 87 згідно із Законом № 2163-VIII від 05.10.2017}
88) впровадження організаційно-технічної моделі кіберзахисту, здійснення організаційно-технічних заходів із запобігання, виявлення та реагування на кіберінциденти і кібератаки та усунення їх наслідків;
{Частину першу статті 14 доповнено пунктом 88 згідно із Законом № 2163-VIII від 05.10.2017}
89) інформування про кіберзагрози та відповідні методи захисту від них;
{Частину першу статті 14 доповнено пунктом 89 згідно із Законом № 2163-VIII від 05.10.2017}
90) методичне регулювання оцінювання стану кіберзахисту, стану захищеності інформації, проведення оцінювання стану кіберзахисту інформаційних, електронних комунікаційних та інформаційно-комунікаційних систем, в яких обробляються державні інформаційні ресурси, службова інформація та інформація, що становить державну таємницю, стану кіберзахисту об'єктів критичної інформаційної інфраструктури та об'єктів критичної інфраструктури;
{Частину першу статті 14 доповнено пунктом 90 згідно із Законом № 2163-VIII від 05.10.2017; в редакції Закону № 4336-IX від 27.03.2025}
{Пункт 91 частини першої статті 14 виключено на підставі Закону № 4336-IX від 27.03.2025}
92) забезпечення функціонування Державного центру кіберзахисту;
{Частину першу статті 14 доповнено пунктом 92 згідно із Законом № 2163-VIII від 05.10.2017}
93) створення та забезпечення функціонування системи активної протидії агресії у кіберпросторі;
{Частину першу статті 14 доповнено пунктом 93 згідно із Законом № 2470-IX від 28.07.2022}
94) створення та забезпечення функціонування Центру активної протидії агресії у кіберпросторі;
{Частину першу статті 14 доповнено пунктом 94 згідно із Законом № 2470-IX від 28.07.2022}
95) здійснення інших повноважень, визначених законом, у сферах електронної ідентифікації та електронних довірчих послуг, які використовуються в інформаційно-комунікаційних системах, в яких обробляються службова інформація та державна таємниця;
{Частину першу статті 14 доповнено пунктом 95 згідно із Законом № 2801-IX від 01.12.2022}
96) встановлення вимог щодо запровадження постачальниками заходів безпеки відповідно до рівня ризику, пов'язаного з постачанням товарів, робіт і послуг власникам або розпорядникам інформаційних, електронних комунікаційних та інформаційно-комунікаційних систем, в яких обробляються державні інформаційні ресурси або службова інформація та інформація, що становить державну таємницю, об'єктів критичної інформаційної інфраструктури.
Такі вимоги щодо запровадження заходів безпеки застосовуються до постачальників товарів, робіт, послуг лише в разі, якщо товари, роботи, послуги, які вони постачають, забезпечують функціонування інформаційних, електронних комунікаційних та інформаційно-комунікаційних систем, в яких обробляються державні інформаційні ресурси або службова інформація та інформація, що становить державну таємницю, об'єктів критичної інформаційної інфраструктури.
З метою встановлення таких вимог Державна служба спеціального зв'язку та захисту інформації України визначає критерії критичності таких товарів, робіт, послуг; встановлює порядок визначення власниками або розпорядниками інформаційних, електронних комунікаційних та інформаційно-комунікаційних систем, в яких обробляються державні інформаційні ресурси або службова інформація та інформація, що становить державну таємницю, об'єктів критичної інформаційної інфраструктури рівня ризику, пов'язаного з критичністю таких товарів, робіт, послуг для забезпечення функціонування та заходів безпеки, що відповідають такому ризику; встановлює порядок підтвердження постачальниками товарів, робіт, послуг відповідності впроваджених заходів безпеки інформації встановленим вимогам відповідно до рівня ризику, пов'язаного з постачанням товарів, робіт, послуг;
{Частину першу статті 14 доповнено пунктом 96 згідно із Законом № 4336-IX від 27.03.2025}
97) забезпечення реалізації та дотримання порядку пошуку та/або виявлення потенційних вразливостей в інформаційно-комунікаційних системах, в яких обробляються державні інформаційні ресурси або інформація з обмеженим доступом, та на об'єктах критичної інформаційної інфраструктури;
{Частину першу статті 14 доповнено пунктом 97 згідно із Законом № 4336-IX від 27.03.2025}
98) забезпечення організації та систематичного проведення консультацій (навчань) з питань захисту інформації та кіберзахисту та оцінювання стану кіберзахисту для осіб, які в межах своєї компетенції безпосередньо здійснюють заходи із захисту інформації або кіберзахисту в органах державної влади, державних органах, органах місцевого самоврядування, що є власниками або розпорядниками інформаційних, електронних комунікаційних та інформаційно-комунікаційних систем, в яких обробляються державні інформаційні ресурси або службова інформація та інформація, що становить державну таємницю, та в юридичних особах, які є власниками або розпорядниками об'єктів критичної інформаційної інфраструктури;
{Частину першу статті 14 доповнено пунктом 98 згідно із Законом № 4336-IX від 27.03.2025}
99) розроблення та забезпечення оновлення методичних рекомендацій щодо проведення інструктажів та тренінгів щодо кібергігієни на період призначення на посади державних службовців, працівників органів державної влади та державних органів, військовослужбовців, керівників та працівників державних підприємств, установ та організацій;
{Частину першу статті 14 доповнено пунктом 99 згідно із Законом № 4336-IX від 27.03.2025}
100) надання з урахуванням професійних стандартів методичних рекомендацій щодо типових вимог до підрозділів із кіберзахисту, загальних вимог до керівників із кіберзахисту в органах державної влади, державних органах, державних установах, організаціях, а також до осіб, які виконують функції та завдання керівників із кіберзахисту в юридичних особах щодо об'єктів критичної інформаційної інфраструктури, власниками або розпорядниками яких вони є, та в органах місцевого самоврядування;
{Частину першу статті 14 доповнено пунктом 100 згідно із Законом № 4336-IX від 27.03.2025}
101) забезпечення нормативно-правового регулювання відносин у сферах стандартизації криптографічного та технічного захисту інформації, кіберзахисту, протидії технічним розвідкам;
{Частину першу статті 14 доповнено пунктом 101 згідно із Законом № 4336-IX від 27.03.2025}
102) забезпечення розроблення, прийняття, внесення змін, скасування, відновлення дії, оприлюднення та запровадження стандартів криптографічного та технічного захисту інформації, кіберзахисту, протидії технічним розвідкам у порядку, встановленому Кабінетом Міністрів України;
{Частину першу статті 14 доповнено пунктом 102 згідно із Законом № 4336-IX від 27.03.2025}
103) призначення органу стандартизації криптографічного та технічного захисту інформації, кіберзахисту, протидії технічним розвідкам із числа установ і організацій Державної служби спеціального зв'язку та захисту інформації України;
{Частину першу статті 14 доповнено пунктом 103 згідно із Законом № 4336-IX від 27.03.2025}
104) забезпечення реалізації та методичне керівництво авторизацією з безпеки, порядок проведення якої затверджується Кабінетом Міністрів України;
{Частину першу статті 14 доповнено пунктом 104 згідно із Законом № 4336-IX від 27.03.2025}
105) затвердження порядку ведення переліку авторизованих систем з безпеки, включення таких систем до переліку та виключення з нього, надання доступу до переліку та інформації з нього;
{Частину першу статті 14 доповнено пунктом 105 згідно із Законом № 4336-IX від 27.03.2025}
106) запровадження та забезпечення функціонування системи професійної кваліфікації за групами кваліфікації у сферах захисту інформації та кіберзахисту, системи оцінювання та визнання таких кваліфікацій на основі відповідних професійних стандартів, затвердження у встановленому порядку відповідних професійних стандартів, дотримання яких є обов'язковим в органах державної влади, державних органах, органах місцевого самоврядування, державних установах, організаціях та які рекомендуються до застосування на об'єктах критичної інфраструктури;
{Частину першу статті 14 доповнено пунктом 106 згідно із Законом № 4336-IX від 27.03.2025}
107) створення та забезпечення функціонування кваліфікаційного центру за групами кваліфікацій у сферах безпеки інформації та кіберзахисту;
{Частину першу статті 14 доповнено пунктом 107 згідно із Законом № 4336-IX від 27.03.2025}
108) забезпечення функціонування національної системи реагування на кіберінциденти, кібератаки, кіберзагрози;
{Частину першу статті 14 доповнено пунктом 108 згідно із Законом № 4336-IX від 27.03.2025}
109) координація діяльності об'єктів критичної інфраструктури з питань кіберзахисту у разі введення надзвичайного стану або воєнного стану;
{Частину першу статті 14 доповнено пунктом 109 згідно із Законом № 4336-IX від 27.03.2025}
110) забезпечення функціонування національної системи обміну інформацією про кіберінциденти, кібератаки, кіберзагрози;
{Частину першу статті 14 доповнено пунктом 110 згідно із Законом № 4336-IX від 27.03.2025}
111) забезпечення функціонування регіональних центрів кіберзахисту;
{Частину першу статті 14 доповнено пунктом 111 згідно із Законом № 4336-IX від 27.03.2025}
112) визначення для виконання завдання щодо функціонування національної системи реагування на кіберінциденти, кібератаки, кіберзагрози:
основних завдань, що можуть бути делеговані національною командою реагування на кіберінциденти, кібератаки, кіберзагрози CERT-UA галузевим та регіональним командам реагування на кіберінциденти, кібератаки, кіберзагрози, та порядку взаємодії команд реагування з CERT-UA;
вимог до організаційно-технічної спроможності, до сервісу, пов'язаного з реагуванням на кіберінциденти національної команди реагування на кіберінциденти, кібератаки, кіберзагрози CERT-UA, галузевих та регіональних команд реагування на кіберінциденти, кібератаки, кіберзагрози, а також інших команд реагування в частині виконання ними завдань галузевої або регіональної команди реагування або в частині надання ними сервісу, пов'язаного з реагуванням на кіберінциденти, органам державної влади, державним органам, органам місцевого самоврядування, операторам критичної інфраструктури, власникам або розпорядникам об'єктів критичної інформаційної інфраструктури;
порядку ведення репозитарію інформації про кіберінциденти, таксономій кіберінцидентів та їх версій;
порядку здійснення моніторингу за діяльністю національної команди реагування на кіберінциденти, кібератаки, кіберзагрози CERT-UA, галузевих та регіональних команд реагування на кіберінциденти, кібератаки, кіберзагрози, а також інших команд реагування в частині виконання ними завдань галузевої або регіональної команди реагування або в частині надання ними сервісу, пов'язаного з реагуванням на кіберінциденти, органам державної влади, державним органам, органам місцевого самоврядування, операторам критичної інфраструктури, власникам або розпорядникам об'єктів критичної інформаційної інфраструктури, зокрема щодо додержання вимог закону в частині функціонування національної системи реагування на кіберінциденти, кібератаки, кіберзагрози та національної системи обміну інформацією про кіберінциденти, кібератаки, кіберзагрози відповідно до сфери їхніх повноважень та надання вимог про усунення порушень;
порядку здійснення заходів реагування у кризовій ситуації в кіберпросторі;
підстав для надання на основі отриманої від CERT-UA інформації вимог про реагування власникам або розпорядникам інформаційних, електронних комунікаційних та інформаційно-комунікаційних систем, в яких обробляються державні інформаційні ресурси або службова інформація та інформація, що становить державну таємницю, об'єктів критичної інформаційної інфраструктури, операторам критичної інфраструктури, а також визначення строків та порядку реалізації визначених відповідною вимогою про реагування заходів реагування та подання звіту про їх виконання;
{Частину першу статті 14 доповнено пунктом 112 згідно із Законом № 4336-IX від 27.03.2025}
113) встановлення для виконання завдання щодо функціонування національної системи обміну інформацією про кіберінциденти, кібератаки, кіберзагрози:
порядку обміну інформацією про кіберінциденти, кібератаки, кіберзагрози, форм повідомлення, національної таксономії кіберінцидентів;
критеріїв визначення значного кіберінциденту, у тому числі для цілей виконання зобов'язань, визначених законодавством про здійснення повідомлень про кіберінциденти;
{Частину першу статті 14 доповнено пунктом 113 згідно із Законом № 4336-IX від 27.03.2025}
114) запровадження організаційно-технічних заходів щодо створення національної системи обміну інформацією про кіберінциденти, кібератаки, кіберзагрози;
{Частину першу статті 14 доповнено пунктом 114 згідно із Законом № 4336-IX від 27.03.2025}
115) забезпечення функціонування платформи обміну інформацією про кіберінциденти, кібератаки, кіберзагрози та встановлення порядку приєднання до такої платформи.
{Частину першу статті 14 доповнено пунктом 115 згідно із Законом № 4336-IX від 27.03.2025}
2. Посадові особи Державної служби спеціального зв'язку та захисту інформації України несуть відповідальність відповідно до закону за порушення конституційних прав і свобод людини і громадянина у процесі використання засобів спеціального зв'язку.
Стаття 15. Права Державної служби спеціального зв'язку та захисту інформації України
1. Для забезпечення виконання покладених на неї обов'язків Державна служба спеціального зв'язку та захисту інформації України має право:
1) одержувати в установленому порядку від органів державної влади, органів місцевого самоврядування, військових формувань, утворених відповідно до законів України, підприємств, установ і організацій незалежно від форми власності інформацію, документи і матеріали, необхідні для виконання покладених на Державну службу спеціального зв'язку та захисту інформації України завдань;
11) надавати обов'язкові до виконання вимоги про усунення встановлених відповідно до закону порушень законодавства щодо функціонування національної системи реагування на кіберінциденти, кібератаки, кіберзагрози, національної системи обміну інформацією про кіберінциденти, кібератаки, кіберзагрози, щодо виконання вимог законодавства за результатами моніторингу в порядку, визначеному законодавством щодо діяльності команд реагування на кіберінциденти, кібератаки, кіберзагрози;
{Частину першу статті 15 доповнено пунктом 11 згідно із Законом № 4336-IX від 27.03.2025}
12) у визначених законодавством випадках вживати заходів оперативного реагування на кіберінциденти, кібератаки, кіберзагрози шляхом надання обов'язкових до виконання вимог про реагування власникам або розпорядникам інформаційних, електронних комунікаційних та інформаційно-комунікаційних систем, в яких обробляються державні інформаційні ресурси або службова інформація та інформація, що становить державну таємницю, та власникам або розпорядникам об'єктів критичної інформаційної інфраструктури.
Таке оперативне реагування шляхом надання вимоги про реагування є актом організаційно-розпорядчого характеру, не є заходом державного контролю за технічним захистом інформації та кіберзахистом та здійснюється з метою запобігання або мінімізації негативних наслідків у зв'язку з кіберінцидентом, кібератакою або кіберзагрозою;
{Частину першу статті 15 доповнено пунктом 12 згідно із Законом № 4336-IX від 27.03.2025}
2) залучати фахівців державних органів, органів місцевого самоврядування, військових формувань, утворених відповідно до законів України, підприємств, установ і організацій незалежно від форми власності за погодженням з їх керівниками до розгляду питань, що належать до повноважень Державної служби спеціального зв'язку та захисту інформації України, а також до проведення спільних інспекційних перевірок;
3) доступу в установленому порядку своїх уповноважених представників на об'єкти (території, приміщення, будівлі, споруди тощо) державних органів, органів місцевого самоврядування, військових формувань, утворених відповідно до законів України, підприємств, установ і організацій незалежно від форми власності, на яких знаходяться засоби спеціального зв'язку Державної служби спеціального зв'язку та захисту інформації України, на об'єкти (території, приміщення, будівлі, споруди тощо), державний контроль щодо яких покладено на Державну службу спеціального зв'язку та захисту інформації України;
4) надавати фізичним або юридичним особам на договірних засадах послуги, безпосередньо пов'язані із забезпеченням виконання покладених на Державну службу спеціального зв'язку та захисту інформації України завдань, за переліком, визначеним Кабінетом Міністрів України;
5) проводити планові та позапланові перевірки:
стану криптографічного та технічного захисту державних інформаційних ресурсів та інформації, вимога щодо захисту якої встановлена законом, в державних органах, органах місцевого самоврядування, військових формуваннях, утворених відповідно до законів України, на підприємствах, в установах і організаціях незалежно від форми власності, у тому числі в закордонних дипломатичних установах України, національних контингентах за кордоном, під час діяльності на території України іноземних інспекційних груп відповідно до міжнародних договорів України, згода на обов'язковість яких надана Верховною Радою України, без одержання доступу до змісту інформації. В місцях постійного та тимчасового перебування осіб, щодо яких здійснюється державна охорона, зазначені перевірки проводяться за погодженням з Управлінням державної охорони України;
додержання ліцензійних умов провадження господарської діяльності з надання послуг у галузі криптографічного та технічного захисту інформації на підприємствах, в установах і організаціях, а також умов проведення робіт із технічного захисту інформації для власних потреб в державних органах, органах місцевого самоврядування, органах управління Збройних Сил України та інших військових формувань, утворених відповідно до законів України, правоохоронних органах;
{Абзац четвертий пункту 5 частини першої статті 15 виключено на підставі Закону № 2801-IX від 01.12.2022}
стану протидії технічним розвідкам в державних органах, військових формуваннях, утворених відповідно до законів України, на підприємствах, в установах і організаціях незалежно від їх підпорядкування та форми власності, які мають у своєму володінні, користуванні чи розпорядженні зразки озброєння, військової та спеціальної техніки, об'єкти оборонно-промислового комплексу, військові об'єкти та інші об'єкти, призначені для застосування в інтересах оборони і безпеки держави.
Уповноважені представники Державної служби спеціального зв'язку та захисту інформації України в установленому порядку мають право: ознайомлюватися з усіма документами та матеріалами, необхідними для проведення перевірок (заходів державного контролю), вимоги щодо проведення яких покладено на Державну службу спеціального зв'язку та захисту інформації України; доступу до інформаційно-комунікаційних систем та отримання інформації, яка необхідна для з'ясування стану захищеності інформаційно-комунікаційних систем;
51) проводити позапланові перевірки:
надавачів послуг електронної ідентифікації, що реалізують схеми електронної ідентифікації, та їхніх відокремлених пунктів реєстрації щодо дотримання вимог законодавства у сфері електронної ідентифікації;
надавачів електронних довірчих послуг, їхніх відокремлених пунктів реєстрації, засвідчувального центру, центрального засвідчувального органу щодо дотримання вимог законодавства у сфері електронних довірчих послуг;
{Частину першу статті 15 доповнено пунктом 51 згідно із Законом № 2801-IX від 01.12.2022}
6) складати протоколи про адміністративні правопорушення;
7) ініціювати в установленому порядку проведення службових розслідувань щодо з'ясування причин та умов виникнення порушень, виявлених за результатами державного контролю, здійснення якого покладено на Державну службу спеціального зв'язку та захисту інформації України;
8) зупиняти дію або скасовувати в порядку, встановленому центральним органом виконавчої влади, що забезпечує формування та реалізацію державної політики у сферах організації спеціального зв'язку, захисту інформації:
експертні висновки за результатами державної експертизи у сфері технічного та криптографічного захисту інформації;
свідоцтва про допуск до експлуатації засобів криптографічного захисту інформації, криптографічних алгоритмів, які призначені для захисту державних інформаційних ресурсів та інформації, вимога щодо захисту якої встановлена законом, і криптографічних алгоритмів;
{Абзац третій пункту 8 частини першої статті 15 із змінами, внесеними згідно із Законом № 4336-IX від 27.03.2025}
декларації та атестати відповідності комплексних систем захисту інформації в інформаційно-комунікаційних системах та акти атестації комплексів технічного захисту інформації на об'єктах інформаційної діяльності у разі ненадання допуску (доступу) або створення перешкод для такого допуску (доступу) уповноваженим посадовим особам Державної служби спеціального зв'язку та захисту інформації України до проведення заходів державного контролю за станом технічного захисту інформації або за наявності порушень у сфері захисту інформації, яка обробляється в інформаційно-комунікаційних системах, якщо це створює реальну загрозу або передумови до порушення конфіденційності та (або) цілісності й доступності інформації;
9) порушувати в установленому законодавством порядку питання про:
припинення обробки інформації на об'єктах інформаційної діяльності або проведення інформаційної діяльності з використанням інформаційно-комунікаційних систем в державних органах, органах місцевого самоврядування, військових формуваннях, утворених відповідно до законів України, на підприємствах, в установах і організаціях незалежно від форми власності, що проводиться з порушенням вимог законодавства у сфері захисту інформації, вимога щодо захисту якої встановлена законом, криптографічного та/або технічного захисту інформації;
зупинення дії або скасування спеціальних дозволів на провадження діяльності, пов'язаної з державною таємницею, у разі виявлення порушень у сфері криптографічного та технічного захисту інформації;
10) залучати спеціальних і загальних користувачів радіочастотного спектра, підприємства, установи та організації незалежно від форм власності до виявлення та усунення радіозавад радіоелектронним засобам державної системи урядового зв'язку та Національної системи конфіденційного зв'язку;
{Пункт 10 частини першої статті 15 із змінами, внесеними згідно із Законом № 1089-IX від 16.12.2020}
11) одержувати в установленому порядку смуги радіочастот для використання їх радіозасобами;
12) організовувати та проводити науково-дослідні, дослідно-конструкторські, технологічні та проектні роботи з питань, що належать до повноважень Державної служби спеціального зв'язку та захисту інформації України;
13) утворювати координаційні, консультативні та дорадчі органи;
14) провадити в установленому порядку видавничу діяльність;
15) скликати наради, проводити наукові та науково-практичні конференції (у тому числі міжнародні), семінари з питань, що належать до повноважень Державної служби спеціального зв'язку та захисту інформації України;
16) проводити у порядку, передбаченому законодавством, господарську діяльність за видами, перелік яких визначається Кабінетом Міністрів України;
17) відчужувати в установленому порядку закріплене за Державною службою спеціального зв'язку та захисту інформації України майно;
18) здійснювати міжнародне співробітництво, розробляти пропозиції щодо укладення відповідних міжнародних договорів України, взаємодіяти відповідно до міжнародних договорів України з міжнародними організаціями з питань, що належать до повноважень Державної служби спеціального зв'язку та захисту інформації України;
19) звертатися до суду в разі виникнення спорів з питань організації спеціального зв'язку та захисту інформації, криптографічного та технічного захисту державних інформаційних ресурсів та інформації, вимога щодо захисту якої встановлена законом, спорів у сферах електронної ідентифікації та електронних довірчих послуг, а також у разі виникнення інших спорів у порядку, встановленому законом;
{Пункт 19 частини першої статті 15 в редакції Закону № 2155-VIII від 05.10.2017; із змінами, внесеними згідно із Законом № 2801-IX від 01.12.2022}
20) одержувати та використовувати в установленому порядку земельні ділянки з метою розміщення адміністративних і господарських будівель, стаціонарних технічних засобів та інженерних споруд, об'єктів житлового будівництва, інших об'єктів, необхідних для функціонування Державної служби спеціального зв'язку та захисту інформації України, і підпорядкованих їй органів;
21) орендувати в установленому порядку приміщення, майно, а також ресурси електронних комунікаційних мереж для забезпечення потреб державної системи урядового зв'язку і Національної системи конфіденційного зв'язку;
22) встановлювати порядок організації служби з охорони об'єктів, приміщень, систем, мереж, комплексів, засобів урядового і спеціального зв'язку, ключових документів та державних шифрів до засобів криптографічного захисту інформації та вжиття заходів для її забезпечення;
{Пункт 22 частини першої статті 15 із змінами, внесеними згідно із Законом № 4336-IX від 27.03.2025}
23) встановлювати особливості організації вартової та внутрішньої служби в Державній службі спеціального зв'язку та захисту інформації України;
24) встановлювати порядок придбання, перевезення та носіння вогнепальної зброї, боєприпасів до неї, інших предметів і матеріалів, на які поширюється дозвільна система, військовослужбовцями Державної служби спеціального зв'язку та захисту інформації України;
25) встановлювати порядок чергування особового складу Державної служби спеціального зв'язку та захисту інформації України, а також несення ним служби (виконання роботи) у підземних спорудах зв'язку та вахтовим методом у зоні відчуження.
2. Центральний орган виконавчої влади, що забезпечує формування та реалізацію державної політики у сферах організації спеціального зв'язку, захисту інформації, у межах своїх повноважень, на основі і на виконання Конституції та законів України, актів і доручень Президента України, актів Кабінету Міністрів України видає накази, які підписує Голова Державної служби спеціального зв'язку та захисту інформації України.
3. Накази нормативно-правового характеру центрального органу виконавчої влади, що забезпечує формування та реалізацію державної політики у сферах організації спеціального зв'язку, захисту інформації, видані в межах його повноважень, є обов'язковими для виконання центральними органами виконавчої влади, їх територіальними органами, військовими формуваннями, утвореними відповідно до законів України, місцевими державними адміністраціями, органами влади Автономної Республіки Крим, органами місцевого самоврядування, підприємствами, установами і організаціями всіх форм власності та громадянами.
Стаття 16. Відносини Державної служби спеціального зв'язку та захисту інформації України з державними органами, органами місцевого самоврядування, військовими формуваннями, правоохоронними органами, підприємствами, установами та організаціями
1. Державна служба спеціального зв'язку та захисту інформації України виконує покладені на неї завдання у взаємодії з центральними органами виконавчої влади, іншими державними органами, органами місцевого самоврядування, військовими формуваннями, утвореними відповідно до законів України, правоохоронними органами, підприємствами, установами та організаціями.
2. Державні органи та органи місцевого самоврядування, їх посадові та службові особи в межах своїх повноважень сприяють діяльності Державної служби спеціального зв'язку та захисту інформації України у виконанні покладених на неї завдань.
3. За перешкоджання законній діяльності Державної служби спеціального зв'язку та захисту інформації України винні особи несуть відповідальність згідно із законом.
4. Громадяни України, громадські об'єднання сприяють діяльності Державної служби спеціального зв'язку та захисту інформації України на добровільних засадах.
Стаття 17. Підстави і порядок застосування зброї
1. Військовослужбовці Державної служби спеціального зв'язку та захисту інформації України мають право зберігати, носити, використовувати та застосовувати зброю на підставах і в порядку, передбачених статтею 46 Закону України "Про Національну поліцію" та статутами Збройних Сил України.
{Частина перша статті 17 із змінами, внесеними згідно із Законом № 766-VIII від 10.11.2015}
Розділ V
ПРАВОВИЙ І СОЦІАЛЬНИЙ ЗАХИСТ ОСОБОВОГО СКЛАДУ ДЕРЖАВНОЇ СЛУЖБИ СПЕЦІАЛЬНОГО ЗВ'ЯЗКУ ТА ЗАХИСТУ ІНФОРМАЦІЇ УКРАЇНИ
Стаття 18. Правове становище та правовий захист особового складу Державної служби спеціального зв'язку та захисту інформації України
1. Соціальний та правовий захист військовослужбовців Державної служби спеціального зв'язку та захисту інформації України та членів їхніх сімей здійснюється відповідно до Закону України "Про соціальний і правовий захист військовослужбовців та членів їх сімей" та інших законів.
2. Соціальний та правовий захист державних службовців та інших працівників Державної служби спеціального зв'язку та захисту інформації України забезпечується на загальних підставах відповідно до законодавства про працю і державну службу.
3. Пенсійне забезпечення військовослужбовців Державної служби спеціального зв'язку та захисту інформації України здійснюється відповідно до Закону України "Про пенсійне забезпечення осіб, звільнених з військової служби, та деяких інших осіб".
4. На військовослужбовців Державної служби спеціального зв'язку та захисту інформації України поширюються права і соціальні гарантії, передбачені Законом України "Про статус ветеранів військової служби, ветеранів органів внутрішніх справ і деяких інших осіб та їх соціальний захист" та іншими актами законодавства.
5. Діти військовослужбовців, державних службовців та інших працівників Державної служби спеціального зв'язку та захисту інформації України, які загинули під час виконання службових обов'язків, мають право вступу до навчальних закладів Державної служби спеціального зв'язку та захисту інформації України поза конкурсом.
6. Шкода, заподіяна майну військовослужбовця, державного службовця або іншого працівника Державної служби спеціального зв'язку та захисту інформації України чи майну членів його сім'ї у зв'язку з виконанням службових обов'язків, відшкодовується в повному обсязі за рахунок коштів Державного бюджету України з наступним стягненням цієї суми з винних осіб у порядку, встановленому законом.
Стаття 19. Соціальний захист особового складу Державної служби спеціального зв'язку та захисту інформації України
1. Особовий склад Державної служби спеціального зв'язку та захисту інформації України під час виконання покладених на нього обов'язків діє на підставі, у межах своїх повноважень та у спосіб, що передбачені Конституцією та законами України. Ніхто інший, за винятком уповноважених посадових осіб державних органів у передбачених законами України випадках, не має права втручатися в законну діяльність особового складу.
2. Особовому складу Державної служби спеціального зв'язку та захисту інформації України видається службове посвідчення.
3. Військовослужбовці Державної служби спеціального зв'язку та захисту інформації України мають право на носіння військової форми одягу із знаками розрізнення, зразки яких затверджуються відповідно до Закону України "Про військовий обов'язок і військову службу".
{Частина третя статті 19 в редакції Закону № 567-VIII від 01.07.2015}
4. Використання військових звань, відзнак, форменого одягу, службового посвідчення особою, яка не належить до особового складу Державної служби спеціального зв'язку та захисту інформації України, тягне за собою відповідальність, передбачену законом.
5. Забезпечення курсантів (слухачів) Державної служби спеціального зв'язку та захисту інформації України грошовим забезпеченням, харчуванням, форменим одягом і місцем проживання на час навчання здійснюється відповідно до законодавства.
6. Особовий склад Державної служби спеціального зв'язку та захисту інформації України при виконанні службових обов'язків має право безоплатного проїзду усіма видами міського пасажирського транспорту загального користування (крім таксі), залізничного та водного транспорту приміського сполучення та автобусами приміських маршрутів.
7. Військовослужбовцям Державної служби спеціального зв'язку та захисту інформації України можуть надаватися додаткові відпустки терміном до 10 діб із збереженням грошового забезпечення за сімейними обставинами та з інших поважних причин у порядку, встановленому центральним органом виконавчої влади, що забезпечує формування та реалізацію державної політики у сферах організації спеціального зв'язку, захисту інформації.
Стаття 20. Медичне та санаторно-курортне забезпечення особового складу Державної служби спеціального зв'язку та захисту інформації України
1. Військовослужбовцям Державної служби спеціального зв'язку та захисту інформації України створюються необхідні санітарно-гігієнічні та соціально-психологічні умови. Зазначені особи забезпечуються безоплатною кваліфікованою медичною допомогою в закладах охорони здоров'я Державної служби спеціального зв'язку та захисту інформації України, а також Служби безпеки України, Міністерства оборони України, Міністерства внутрішніх справ України та центрального органу виконавчої влади, що забезпечує формування державної політики у сфері охорони здоров'я, за рахунок бюджетних коштів, передбачених на утримання Державної служби спеціального зв'язку та захисту інформації України, за угодами, укладеними нею із зазначеними центральними органами виконавчої влади. У разі відсутності за місцем служби чи проживання військовослужбовців Державної служби спеціального зв'язку та захисту інформації України закладів охорони здоров'я Державної служби спеціального зв'язку та захисту інформації України, Служби безпеки України, Міністерства оборони України, Міністерства внутрішніх справ України, центрального органу виконавчої влади, що забезпечує формування державної політики у сфері охорони здоров'я, чи відповідних відділень або спеціального медичного обладнання, а також у невідкладних випадках медична допомога надається державними або комунальними закладами охорони здоров'я за рахунок Державної служби спеціального зв'язку та захисту інформації України.
2. Військовослужбовці Державної служби спеціального зв'язку та захисту інформації України забезпечуються лікарськими засобами та імунобіологічними препаратами через заклади охорони здоров'я Державної служби спеціального зв'язку та захисту інформації України в межах коштів, передбачених на її утримання.
3. Порядок медичного забезпечення військовослужбовців Державної служби спеціального зв'язку та захисту інформації України та їх забезпечення лікарськими засобами та імунобіологічними препаратами встановлюється центральним органом виконавчої влади, що забезпечує формування та реалізацію державної політики у сферах організації спеціального зв'язку, захисту інформації.
4. Забезпечення медичною допомогою ветеранів Державної служби спеціального зв'язку та захисту інформації України і членів сімей військовослужбовців у разі відсутності за місцем їх проживання державних або комунальних закладів охорони здоров'я здійснюється на умовах і в порядку, визначених частиною першою цієї статті для військовослужбовців Державної служби спеціального зв'язку та захисту інформації України.
5. Військовослужбовці, ветерани Державної служби спеціального зв'язку та захисту інформації України та члени їхніх сімей мають право на санаторно-курортне лікування та організований відпочинок у відповідних закладах Державної служби спеціального зв'язку та захисту інформації України, а також у санаторно-курортних закладах Служби безпеки України, Міністерства оборони України, Міністерства внутрішніх справ України та центрального органу виконавчої влади, що забезпечує формування державної політики у сфері охорони здоров'я, за рахунок бюджетних коштів, передбачених на утримання Державної служби спеціального зв'язку та захисту інформації України, на основі укладених з ними угод згідно із законодавством.
6. Жінки із числа військовослужбовців Державної служби спеціального зв'язку та захисту інформації України користуються всіма пільгами, передбаченими законодавством стосовно соціального захисту жінок, охорони материнства і дитинства. Зазначені пільги поширюються також на батьків із числа військовослужбовців Державної служби спеціального зв'язку та захисту інформації України, які виховують дітей без матері (у разі її смерті, позбавлення батьківських прав, на час перебування в закладі охорони здоров'я та в інших випадках відсутності материнського піклування про дітей).
7. Медичне забезпечення державних службовців та інших працівників Державної служби спеціального зв'язку та захисту інформації України, а також членів їхніх сімей здійснюється в закладах охорони здоров'я Державної служби спеціального зв'язку та захисту інформації України на загальних підставах відповідно до законодавства.
Розділ VI
ФІНАНСОВЕ ТА МАТЕРІАЛЬНО-ТЕХНІЧНЕ ЗАБЕЗПЕЧЕННЯ ДІЯЛЬНОСТІ ДЕРЖАВНОЇ СЛУЖБИ СПЕЦІАЛЬНОГО ЗВ'ЯЗКУ ТА ЗАХИСТУ ІНФОРМАЦІЇ УКРАЇНИ
Стаття 21. Фінансове забезпечення Державної служби спеціального зв'язку та захисту інформації України
1. Фінансове забезпечення Державної служби спеціального зв'язку та захисту інформації України здійснюється за рахунок коштів Державного бюджету України.
2. Пільги, компенсації та гарантії, передбачені цим Законом, надаються за рахунок і в межах бюджетних асигнувань на утримання відповідних бюджетних установ.
Стаття 22. Матеріально-технічне забезпечення діяльності Державної служби спеціального зв'язку та захисту інформації України
1. Держава забезпечує Державну службу спеціального зв'язку та захисту інформації України необхідними матеріальними засобами, технікою, обладнанням, іншим майном для здійснення службової діяльності.
2. Державній службі спеціального зв'язку та захисту інформації України надаються в установленому порядку земельні ділянки з метою розміщення адміністративних і господарських будівель, стаціонарних технічних засобів та інженерних споруд, інших об'єктів, необхідних для функціонування Державної служби спеціального зв'язку та захисту інформації України та розташування територіальних органів, територіальних підрозділів, Головного управління та підрозділів урядового фельд'єгерського зв'язку, закладів, установ й організацій Державної служби спеціального зв'язку та захисту інформації України, державних підприємств, установ та організацій, зазначених у частинах першій і другій статті 5 цього Закону.
3. Майно, що належить Державній службі спеціального зв'язку та захисту інформації України, є державною власністю та закріплюється центральним органом виконавчої влади, що забезпечує формування та реалізацію державної політики у сферах організації спеціального зв'язку, захисту інформації, за територіальними органами, територіальними підрозділами, Головним управлінням урядового фельд'єгерського зв'язку, закладами, установами та організаціями Державної служби спеціального зв'язку та захисту інформації України на праві оперативного управління.
4. Державна служба спеціального зв'язку та захисту інформації України має житловий фонд.
Розділ VII
КОНТРОЛЬ І НАГЛЯД ЗА ДІЯЛЬНІСТЮ ДЕРЖАВНОЇ СЛУЖБИ СПЕЦІАЛЬНОГО ЗВ'ЯЗКУ ТА ЗАХИСТУ ІНФОРМАЦІЇ УКРАЇНИ
Стаття 23. Контроль за діяльністю Державної служби спеціального зв'язку та захисту інформації України
1. Контроль за діяльністю Державної служби спеціального зв'язку та захисту інформації України здійснюється в порядку, визначеному Конституцією та законами України.
2. Діяльність Державної служби спеціального зв'язку та захисту інформації України спрямовується та координується Кабінетом Міністрів України.
3. Державна служба спеціального зв'язку та захисту інформації України підконтрольна Верховній Раді України. З питань, пов'язаних із забезпеченням національної безпеки та оборони України, Державна служба спеціального зв'язку та захисту інформації України підпорядковується і підконтрольна Президентові України.
4. Голова Державної служби спеціального зв'язку та захисту інформації України щороку до 20 лютого подає письмову інформацію:
Президенту України про діяльність Державної служби спеціального зв'язку та захисту інформації України з основних питань, пов'язаних із забезпеченням національної безпеки України;
Верховній Раді України про виконання покладених на Державну службу спеціального зв'язку та захисту інформації України завдань, додержання законодавства, прав і свобод людини і громадянина, інших питань;
Кабінету Міністрів України звіт про діяльність Державної служби спеціального зв'язку та захисту інформації України.
Стаття 24. Нагляд за додержанням законності в діяльності Державної служби спеціального зв'язку та захисту інформації України
1. Нагляд за додержанням законності в діяльності Державної служби спеціального зв'язку та захисту інформації України здійснюється в порядку, визначеному Конституцією та законами України.
Розділ VIII
ВІДПОВІДАЛЬНІСТЬ ЗА ПРАВОПОРУШЕННЯ У СФЕРІ ДІЯЛЬНОСТІ ДЕРЖАВНОЇ СЛУЖБИ СПЕЦІАЛЬНОГО ЗВ'ЯЗКУ ТА ЗАХИСТУ ІНФОРМАЦІЇ УКРАЇНИ
Стаття 25. Відповідальність за порушення вимог цього Закону
1. Особи, винні в порушенні вимог цього Закону, несуть відповідальність згідно із законом.
2. За віддання і виконання злочинного розпорядження чи наказу винні особи із числа особового складу Державної служби спеціального зв'язку та захисту інформації України несуть відповідальність згідно із законом.
Розділ IX
ПРИКІНЦЕВІ ТА ПЕРЕХІДНІ ПОЛОЖЕННЯ
1. Цей Закон набирає чинності з дня, наступного за днем його опублікування.
2. До приведення законодавства України у відповідність із цим Законом акти законодавства застосовуються в частині, що не суперечить цьому Закону.
21. Установити, що під час дії воєнного стану, а також протягом 12 місяців після його припинення чи скасування повноваження уповноваженого органу у сфері захисту критичної інфраструктури України, передбачені Законом України "Про критичну інфраструктуру", здійснюються Державною службою спеціального зв'язку та захисту інформації України.
{Розділ IX доповнено пунктом 21 згідно із Законом № 2684-IX від 18.10.2022}
22. Установити, що протягом дії воєнного стану, введеного Указом Президента України "Про введення воєнного стану в Україні" від 24 лютого 2022 року № 64/2022, затвердженим Законом України "Про затвердження Указу Президента України "Про введення воєнного стану в Україні" від 24 лютого 2022 року № 2102-IX, Державна служба спеціального зв'язку та захисту інформації України має право:
у порядку, встановленому Кабінетом Міністрів України, здійснювати закупівлі безпілотних систем, засобів радіоелектронної боротьби тактичного рівня, боєприпасів (які використовують із безпілотними системами) та їх складових частин для власних потреб, потреб Збройних Сил України, Національної гвардії України, Державної прикордонної служби України, Служби безпеки України, Національної поліції України, а також для потреб інших складових сил безпеки та сил оборони відповідно до поданих замовлень;
в установленому порядку здійснювати заходи з організації забезпечення безпілотними системами, засобами радіоелектронної боротьби тактичного рівня, боєприпасами (які використовують із безпілотними системами) та їх складовими частинами Збройних Сил України, Національної гвардії України, Державної прикордонної служби України, Служби безпеки України, Національної поліції України, інших складових сил безпеки та сил оборони.
{Розділ IX доповнено пунктом 22 згідно із Законом № 3787-IX від 06.06.2024}
23. Протягом дії воєнного стану, введеного Указом Президента України "Про введення воєнного стану в Україні" від 24 лютого 2022 року № 64/2022, затвердженим Законом України "Про затвердження Указу Президента України "Про введення воєнного стану в Україні" від 24 лютого 2022 року № 2102-IX, територіальні підрозділи Державної служби спеціального зв'язку та захисту інформації України можуть залучатися в установленому порядку до відсічі і стримування збройної агресії проти України.
Військовослужбовці територіальних підрозділів Державної служби спеціального зв'язку та захисту інформації України у разі залучення до здійснення заходів із відсічі і стримування збройної агресії проти України мають право застосовувати і використовувати зброю та бойову техніку у встановлених для з'єднань, військових частин та підрозділів Збройних Сил України порядку та випадках.
{Розділ IX доповнено пунктом 23 згідно із Законом № 3787-IX від 06.06.2024}
3. Особи рядового і начальницького складу Державної служби спеціального зв'язку та захисту інформації України, органів внутрішніх справ, які на момент набрання чинності цим Законом проходять службу в Державній службі спеціального зв'язку та захисту інформації України, у підрозділах Державної фельд'єгерської служби України, призначаються за їх згодою на відповідні посади військовослужбовців Державної служби спеціального зв'язку та захисту інформації України в порядку переатестації протягом шести місяців з дня набрання чинності Положенням про проходження військової служби (навчання) військовослужбовцями Державної служби спеціального зв'язку та захисту інформації України.
4. Установити, що особам рядового і начальницького складу Державної служби спеціального зв'язку та захисту інформації України, органів внутрішніх справ, які проходять службу в Державній службі спеціального зв'язку та захисту інформації України, у підрозділах Державної фельд'єгерської служби України, при зарахуванні їх на військову службу до Державної служби спеціального зв'язку та захисту інформації України присвоюються військові звання, рівноцінні спеціальним званням, які були їм присвоєні при проходженні служби в Державній службі спеціального зв'язку та захисту інформації України, у кадрах Міністерства внутрішніх справ України. Строк проходження ними служби в Державній службі спеціального зв'язку та захисту інформації України, у кадрах Міністерства внутрішніх справ України (у тому числі вислуга років на пільгових умовах) зараховується до строку проходження військової служби в Державній службі спеціального зв'язку та захисту інформації України.
5. У разі зменшення у зв'язку з прийняттям цього Закону розміру грошового забезпечення (без премії) в окремих осіб рядового і начальницького складу Державної служби спеціального зв'язку та захисту інформації України, органів внутрішніх справ, які проходять службу в Державній службі спеціального зв'язку та захисту інформації України, у підрозділах Державної фельд'єгерської служби України, на період їх служби на посаді, яку вони обіймають, встановлюється щомісячна доплата, розмір якої визначається як різниця між розміром грошового забезпечення (без премії), встановленим до набрання чинності цим Законом, і грошовим забезпеченням, установленим за новими умовами.
6. Визнати таким, що втратив чинність, Закон України "Про Дисциплінарний статут Державної служби спеціального зв'язку та захисту інформації України" (Відомості Верховної Ради України, 2009 р., № 9, ст. 114; 2013 р., № 14, ст. 89; 2014 р., № 12, ст. 178).
7. Внести зміни до таких законодавчих актів України:
1) частину другу статті 401 Кримінального кодексу України (Відомості Верховної Ради України, 2001 р., № 25-26, ст. 131) після слів "Державної спеціальної служби транспорту" доповнити словами "Державної служби спеціального зв'язку та захисту інформації України";
2) підпункт 1 пункту 1 статті 3 Закону України "Про соціальний і правовий захист військовослужбовців та членів їх сімей" (Відомості Верховної Ради України, 1992 р., № 15, ст. 190; 2007 р., № 33, ст. 442) після слів "Державної спеціальної служби транспорту" доповнити словами "Державної служби спеціального зв'язку та захисту інформації України";
3) у частині другій статті 2 Закону України "Про пенсійне забезпечення осіб, звільнених з військової служби, та деяких інших осіб" (Відомості Верховної Ради України, 1992 р., № 29, ст. 399; 2005 р., №№ 17-19, ст. 267; 2006 р., № 30, ст. 258):
після слів "військових формувань" доповнити словами "Державної служби спеціального зв'язку та захисту інформації України";
після слів "органів внутрішніх справ" слова "Державної служби спеціального зв'язку та захисту інформації України" виключити;
4) частину другу статті 70 Основ законодавства про охорону здоров'я (Відомості Верховної Ради України, 1993 р., № 4, ст. 19) доповнити словами "а також Державної служби спеціального зв'язку та захисту інформації України";
5) статтю 15 Закону України "Про порядок відшкодування шкоди, завданої громадянинові незаконними діями органів, що здійснюють оперативно-розшукову діяльність, органів досудового розслідування, прокуратури і суду" (Відомості Верховної Ради України, 1995 р., № 1, ст. 1; 2001 р., № 9, ст. 38; 2003 р., № 27, ст. 209; 2009 р., № 36-37, ст. 511, № 41, ст. 600; 2013 р., № 21, ст. 208) після слів "Державної спеціальної служби транспорту" доповнити словами "Державної служби спеціального зв'язку та захисту інформації України";
6) частину четверту "Вступу" Статуту внутрішньої служби Збройних Сил України, затвердженого Законом України "Про Статут внутрішньої служби Збройних Сил України" (Відомості Верховної Ради України, 1999 р., № 22-23, ст. 194; 2001 р., № 9, ст. 38; 2003 р., № 27, ст. 209; 2009 р., № 41, ст. 600; 2013 р., № 41, ст. 550; із змінами, внесеними Законом України від 13 березня 2014 року № 877-VII), доповнити словами "Державну службу спеціального зв'язку та захисту інформації України";
7) частину четверту преамбули Стройового статуту Збройних Сил України, затвердженого Законом України "Про Стройовий статут Збройних Сил України" (Відомості Верховної Ради України, 1999 р., № 22-23, ст. 195; 2001 р., № 9, ст. 38; 2003 р., № 27, ст. 209; 2009 р., № 41, ст. 600; 2013 р., № 41, ст. 550; із змінами, внесеними Законом України від 13 березня 2014 року № 877-VII), після слів "Державну спеціальну службу транспорту" доповнити словами "Державну службу спеціального зв'язку та захисту інформації України";
8) частину третю преамбули Статуту гарнізонної та вартової служб Збройних Сил України, затвердженого Законом України "Про Статут гарнізонної та вартової служб Збройних Сил України" (Відомості Верховної Ради України, 1999 р., № 22-23, ст. 196; 2009 р., № 41, ст. 600), доповнити словами "Державну службу спеціального зв'язку та захисту інформації України";
9) частину четверту преамбули Дисциплінарного статуту Збройних Сил України, затвердженого Законом України "Про Дисциплінарний статут Збройних Сил України" (Відомості Верховної Ради України, 1999 р., № 22-23, ст. 197; 2001 р., № 9, ст. 38; 2003 р., № 27, ст. 209; 2009 р., № 41, ст. 600; 2013 р., № 41, ст. 550; із змінами, внесеними Законом України від 13 березня 2014 року № 877-VII), доповнити словами "Державну службу спеціального зв'язку та захисту інформації України";
10) у Законі України "Про поширення дії окремих положень Закону України "Про міліцію" на особовий склад Державної фельд'єгерської служби України при Державному комітеті зв'язку та інформатизації України" (Відомості Верховної Ради України, 1999 р., № 34, ст. 298):
у назві і частині першій слова "Державної фельд'єгерської служби України при Державному комітеті зв'язку та інформатизації України" замінити словами "Головного управління та підрозділів урядового фельд'єгерського зв'язку Державної служби спеціального зв'язку та захисту інформації України";
у частині першій слова "частин першої, другої, третьої, п'ятої, шостої і сьомої статті 21" виключити;
11) у Законі України "Про державні нагороди України" (Відомості Верховної Ради України, 2000 р., № 21, ст. 162 із наступними змінами):
в абзаці восьмому статті 7 слова "осіб рядового і начальницького складу" виключити;
абзац другий статті 8 після слів "Державної спеціальної служби транспорту" доповнити словами "Державної служби спеціального зв'язку та захисту інформації України";
12) у Законі України "Про оборону України" (Відомості Верховної Ради України, 2000 р., № 49, ст. 420; 2003 р., № 27, ст. 209; 2006 р., № 26, ст. 215; 2009 р., № 19, ст. 258; 2013 р., № 41, ст. 550):
частину першу статті 12 після слів "Державна спеціальна служба транспорту" доповнити словами "Державна служба спеціального зв'язку та захисту інформації України";
частину четверту статті 18 після слів "Державної спеціальної служби транспорту" доповнити словами "Державної служби спеціального зв'язку та захисту інформації України";
13) назву та текст статті 15 Закону України "Про поховання та похоронну справу" (Відомості Верховної Ради України, 2004 р., № 7, ст. 47; 2009 р., № 36-37, ст. 511; із змінами, внесеними Законом України від 4 липня 2013 року № 406-VII) після слів "Державної кримінально-виконавчої служби України" доповнити словами "Державної служби спеціального зв'язку та захисту інформації України";
14) абзац другий статті 1 Закону України "Про мобілізаційну підготовку та мобілізацію" (Відомості Верховної Ради України, 2005 р., № 16, ст. 255; 2010 р., № 46, ст. 538; 2013 р., № 41, ст. 530) після слів "правоохоронних органів спеціального призначення" доповнити словами "Державної служби спеціального зв'язку та захисту інформації України";
15) частину другу статті 20 Закону України "Про військовий обов'язок і військову службу" (Відомості Верховної Ради України, 2006 р., № 38, ст. 324) після слів "розвідувальні органи України" доповнити словами "Державну службу спеціального зв'язку та захисту інформації України";
16) частину другу статті 2 Закону України "Про основні засади державного нагляду (контролю) у сфері господарської діяльності" (Відомості Верховної Ради України, 2007 р., № 29, ст. 389 із наступними змінами) після слів "державного експортного контролю" доповнити словами "державного контролю за станом криптографічного та технічного захисту інформації".
8. Кабінету Міністрів України протягом трьох місяців з дня набрання чинності цим Законом:
1) привести свої нормативно-правові акти у відповідність із цим Законом;
2) забезпечити перегляд і приведення міністерствами та іншими центральними органами виконавчої влади їх нормативно-правових актів у відповідність із цим Законом.
Президент України
В.ЮЩЕНКО
м. Київ
23 лютого 2006 року
№ 3475-IV
